,Header,Article,Link
0,نەتەوە یەکگرتوەکان: ئەوەی لە غەززە دەیبینین کۆمەڵێک تاوانی جەنگی بێوێنەیە,"خه‌ندان-

نێرده‌ی نەتەوە یەکگرتوەکان بۆ خاکەکانی فەڵەستین ئەمڕۆ چوارشەممە رایگه‌یاند، ئەوەی لە غەززە دەیبینن کۆمەڵێک ""تاوانی جەنگی بێوێنەیە"".

فرانسیسکا ئەلبانیز، نێرده‌ی نەتەوە یەکگرتوەکان بۆ خاکەکانی فەڵەستین رایگه‌یاند، ""ئەوەی ئیسرائیل ئەنجامی دەدات، ڕەنگدانەوەی مەبەستیەتی بۆ لەناوبردنی هەمو ئەو شتانەی کە وەک جینۆساید پۆلێنکراون"".
گەلی فەڵەستین لە ساڵی 1947وە بەدۆخێكدا تێپه‌ڕیوه‌ کە ڕێگەی بۆ جینۆساید خۆشدەکات
ئاماژەی بەوەشکرد، ""گەلی فەڵەستین لە ساڵی 1947وە بەدۆخێكدا تێپه‌ڕیوه‌ کە ڕێگەی بۆ جینۆساید خۆشدەکات"" لەم چوارچێوەیەدا وتی، ""ئێمە پێویستیمان بە لێکۆڵینەوەی زیاترە بۆ ئەوەی بزانرێت ئایا ئەوەی لە ساڵی '48 ڕویدا جینۆسایدە یان نا"".
ئیسرائیل دەستکاری یاسای مرۆیی نێودەوڵەتی کرد بۆ ئەوەی پاساو بۆ پێشێلکارییەکانی لە غەززە بهێنێتەوە 
ئەو نێرده‌یه‌ی نەتەوە یەکگرتوەکان باسی له‌وه‌شكرد، ""ئیسرائیل دەستکاری یاسای مرۆیی نێودەوڵەتی کرد بۆ ئەوەی پاساو بۆ پێشێلکارییەکانی لە غەززە بهێنێتەوە و ئەگەر دادگای تاوانەکان جددی بوایە لە لێکۆڵینەوە لە غەززە، ئەوا بۆ دەیان ساڵ سەرقاڵی لێكۆڵینه‌وه‌ دەبێت"".

ئه‌وه‌شی خسته‌ڕو، ""ئیسرائیل ڕایگەیاند کە ئامانجەکەی لەناوبردنی حەماس بوە، بەڵام کردەوەکانی بوە هۆی کوشتنی زۆرێک لە خەڵکی مەدەنی، ئەوەی ئیسرائیل لە غەززە دەیکات، ڕەخساندنی هەلومەرجێکە کە ژیان بۆ فەڵەستینییەکان مەحاڵ دەکات"".",https://www.xendan.org/detailnews/178566
1,کۆمسیۆن وەڵامی داواکارییەکانی نێچیرڤان بارزانی دەداتەوە,"خه‌ندان-
وتەبێژی کۆمسیۆنی هەڵبژاردنەکانی عێراق رایگەیاند، هەڵەبجە 79 هەزار دەنگدەری تێدایە و بە گوێرەی بڕیارەکانی دادگای فیدڕاڵی سێ کورسی بەردەکەوێت، نیگەرانی لە نەخوێندنەوەی پەنجەمۆری دەنگدەرانیش کاتێک دروست دەبێت کە لە 14٪ زیاتر بێت، لە هیچ پارێزگایەکی هەرێمیش نەگەیشتوەتە ئەو ئاستە.
جومانه‌ غه‌لای وته‌بێژی کۆسمیۆنی هەڵبژاردنی عێراق بە میدیای فەرمی یەکێتی راگەیاند، نه‌خوێندنه‌وه‌ی په‌نجه‌مۆری ده‌نگده‌ران به‌پێی ستانداردی جیهانی، پێویسته‌ له‌نێوان %9 بۆ %15 بێت، كه‌بێگومان له‌ هیچ پارێزگایه‌كی هه‌رێمی كوردستان نه‌گه‌یشتوه‌ته‌ ئه‌و رێژه‌یه.
له‌پارێزگای هه‌ولێر كە 96 هەزار دەنگدەر هەیە، ته‌نها %14 ده‌نگده‌ران په‌نجه‌مۆریان ناخوێندرێته‌وه‌
جومانە غەلای ئاماژەی بەوەشکرد،‌ له‌پارێزگای هه‌ولێر كە 96 هەزار دەنگدەر هەیە، ته‌نها %14 ده‌نگده‌ر په‌نجه‌مۆریان ناخوێندرێته‌وه‌، هاوكات له‌پارێزگای سلێمانی كه 111 هەزار دەنگدەری‌ تێدایه‌ ته‌نها %13 ی په‌نجه‌مۆریان ناخوێندرێته‌وه‌، له‌پارێزگای دهۆكیش 70 هەزار ‌ ده‌نگده‌ری هه‌یه‌، ته‌نها %11 ده‌نگده‌ر په‌نجه‌مۆریان ناخوێندرێته‌وه‌.
پارێزگای هه‌ڵه‌بجه‌ سێ كورسی به‌رده‌كه‌وێت

ئەوەشی خستەڕو، له‌دوای به‌دواداچون و پشتبه‌ستن به‌ بڕ‌یاره‌كانی دادگای فیدراڵی بۆ پرسی كورسییه‌كانی پارێزگای هه‌ڵه‌بجه‌ ده‌ركه‌وت 79 هەزار و 729 ده‌نگدر له‌پارێزگاكه‌ هه‌ن، به‌وپێیه‌ش هه‌ڵه‌بجه‌ سێ كورسی به‌رده‌كه‌وێت، هاوكات پێنج بنكه‌ی تۆماركردنیشی ده‌بێت.
پێویسته‌ له‌دوای هه‌ڵبژاردن له‌ماوه‌ی 24 کاتژمێردا ئه‌نجامە سەرەتاییەکانن بڵاوبکرێنەوە

وتەبێژی کۆمسیۆن باسی لەوەشکرد، هاوڕان له‌گه‌ڵ داواكه‌ی سه‌رۆكایه‌تی هه‌رێم كه‌ پێویسته‌ له‌دوای هه‌ڵبژاردن له‌ماوه‌ی 24 کاتژمێردا ئه‌نجامی سه‌ره‌تایی هه‌ڵبژاردن و ئه‌نجامی كۆتایی وێستگه‌كان بڵاوبكاته‌وه‌، بۆ ئه‌مه‌ش هه‌مو هه‌وڵێك ده‌ده‌ن.
پێشتر نێچیرڤان بارزانی سەرۆکی هەرێمی کوردستان لە نوسراوێکدا داوای لە کۆمسیۆنی هەڵبژاردنەکانی عێراق کردبو، ژمارەی کورسییەکانی بازنەی پارێزگای هەڵەبجە زیاد بکرێت، هەروەها نوێنەری شارەزای تەکنەلۆژیای هەڵبژاردنی هەرێم لە ناوەندی تەکنیکی کۆمسیۆن بونیان هەبێت و دەسەڵاتی بەرێکردنی ئەرکەکانیان هەبێت.",https://www.xendan.org/detailnews/178572
2,چیرۆکی شەڕی هاوڵاتیانی کورد و تورک لە بەلجیکا ئاشکرا دەکرێت,"خه‌ندان-
سەرۆک وەزیرانی بەلجیکا دامودەزگا پەیوەندیدارەکانی راسپارد بۆ هێورکردنەوەی توندوتیژی نێوان نەتەوەی کورد و تورکی لە وڵاتەکە، کە لە ئەنجامی بانگەشە و چالاکی هەڵبژاردنی شارەوانییەکانی تورکیا لە برۆکسل دروستبو.
تۆڕی میدیایی (العربیة) بڵاویکردەوە، ئەلێکساندەر دی کرو سەرۆک وەزیرانی بەلجیکا حکومەتەکەی راسۆارد بۆ هێمنکردنەوەی دۆخی ناوچەکانی بەلجیکا، ئەوەش دوای ئەوەی زنجیرەیەک روداوی توندوتیژی لە نێوان نەتەوەی کورد و تورکیا لە چوارچێوەی هەڵبژاردنی شارەوانییەکانی تورکیا رویدا.
خۆپیشاندانی کوردەکان بە ئاڵای پەکەکەوە بەرێوەچو

رۆژی دوشەممە، خۆپیشاندانی کوردەکان بە ئاڵای پەکەکەوە بەرێوەچو لە برۆکسلی پایتەخت بەرێوەچو، دواتر هاوڵاتیانی تورکی برۆکسل لەگەڵ خۆپیشاندەران توشی ئاڵۆزی و شەڕ بون و پۆلیس ناچاربو خۆپیشاندەران بڵاوپێبکات، چونکە هاتوچۆ پەکیکەوتبو.
خێزانێکی کوردی رۆژئاڤا لەلایەن کۆمەڵێک هاوڵاتی تورکەوە هێرشیان کرایە سەر

بە گویرەی میدیاکانی بەلجیکا، خۆپیشاندانی کوردەکانی برۆکسل لە دوای روداوێک بو کە تێیدا خێزانێکی کوردی رۆژئاڤا لەلایەن کۆمەڵێک هاوڵاتی تورکەوە لە ناوچەی لیمبۆرگ هێرشیان کرایە سەر.
ئەنجومەنی دۆزی کوردی لە بەلجیکا ئەو هێرشەی بە دڕندانە ناساند

لەسەر ئەو روداوە، ئەنجومەنی دۆزی کوردی لە بەلجیکا، ئەو هێرشەی بە دڕندانە ناساند و داوای لە هاوڵاتیانی کوردی بەلجیکا کرد دان بەخۆیاندا بگرن و خۆراگرن بن.",https://www.xendan.org/detailnews/178571
3,نوێنەران داوای هەموارکردنەوەی پەیڕەوی ناوخۆ دەکەن بۆ دیاریکردنی سەرۆکی پەرلەمانی عێراق,"خه‌ندان-
محەمەد زیادی ئەندامی لیژنەی وەبەرهێنان و هەشەپێدان لە ئەنجومەنی نوێنەرانی عێراق داوا لە سەرۆکایەتی پەرلەمانی عێراق دەکات بڕگەی سێی ماددەی 12ی پەیڕەوی ناوخۆی پەرلەمانی عێراق هەمواربکرێتەوە بۆ ئەوەی رێکارەکانی هەڵبژاردنی سەرۆکی پەرلەمان دەستپێبکاتەوە.
 بڕگەی سێی ماددەی 12ی پەیڕەوی ناوخۆی پەرلەمان هەموار بکرێتەوە

محەمەد زیادی ئەندامی ئەنجومەنی نوێنەرانی عێراق نوسراوێکی ئاڕاستەی سەرۆکایەتی پەرلەمان کردوە و تێیدا هاتوە، بە پشتبەستن بە ماددەکانی 147 و 37ی پەیڕەوی ناوخۆ، داوا دەکەن بڕگەی سێی ماددەی 12ی پەیڕەوی ناوخۆی پەرلەمان هەموار بکرێتەوە.
واژۆی زیاتر لە 50 ئەندامی ئەنجومەنی نوێنەران بۆ ئەو مەبەستە کۆکراوەتەوە

ئاماژە بەوەشکراوە، واژۆی زیاتر لە 50 ئەندامی ئەنجومەنی نوێنەران بۆ ئەو مەبەستە کۆکراوەتەوە و داوا دەکەن لە دانێستنێکی ئەنجومەنی نوێنەرانی عێراق ئەو بڕگە یاساییە هەمواربکرێتەوە، بۆ ئەوەی بە زوترین کات سەرۆکی پەرلەمانی عێراق هەڵبژێردرێت.
لە ماوەی رابردو محەمەد حەلبوسی لەسەر دۆسیەی ساختەکاری، بە بڕیاری دادگای فیدڕاڵی لە پۆستی سەرۆکی ئەنجومەنی نوێنەرانی عێراق دورخرایەوە، دوای ماوەیەک پرۆسەیەکی هەڵبژاردن بۆ دیاریکردنی سەرۆکێکی نوێ بەرێوەچو، بەڵام بەهۆی ناکۆکی سیاسییەوە هەڵوەشایەوە.",https://www.xendan.org/detailnews/178570
4,ئەوقافی هەولێر: هێرشکراوەتە سەر مامۆستایەکی ئاینی,"خه‌ندان-
بەرێوەبەرایەتی ئەوقافی هەولێر رایگەیاند، شەوی رابردو کەسێک هێرشی کردوەتە سەر مامۆستایەکی ئاینی و ئێمەش سکاڵامان لەسەر هێرشبەرەکە تۆمارکردوە و لەلایەن دەزگا ئەمنییەکانەوە دەستگیرکراوە.
ھێرش کراوەتە سەر مامۆستای مزگەوتی گڵوباڵ سیتی
بەرێوەبەرایەتی ئەوقافی هەولێر لە راگەیەنراوێکدا بڵاویکردەوە، شەوی سێشەممە لەکاتی جێبەجبکردنی ئەرکی ئاینی و خزمەتکردنی ڕۆژوەوانان، لەلایەن کەسێکەوە بە ناڕەوا دور لە ئادابی ئاینی و کۆمەڵایەتی ھێرش کراوەتە سەر مامۆستای (مزگەوتی گڵوباڵ سیتی).
بەتوندی ئیدانەی ئەم ڕوداوە دەکەن
ئاماژە بەوەشکراوە، وێڕای بەتوندی ئیدانەی ئەم ڕوداوە دەکەن و ڕاستەوخۆ ڕێکاری یاساییان لەگەڵ دەزگا پەیوەندیارەکان گرتەبەر و ھەماھەنگ بون تا ئەو کاتەی تۆمەتبار دەستگیرکرا.

ئەوەشخراوەتەڕو، ھەمو لایەک ئاگادار دەکەنەوە کە دامەزراوەکانی ئەوقاف داکۆکیکار و بەریگریکار و پارێزەری ڕاستەقینەی مامۆستایانن و بەدواداچوینش بۆ ئەم ڕوداوە دەکەن تاکو یاسا ڕێڕەوی خۆی بەتەواوی وەردەگرێت.",https://www.xendan.org/detailnews/178569
5,حکومەتی هەرێم: هیچ بیانویەک نەماوە و پێویستە بەغدا ئەرکەکانی خۆی جێبەجێ بکات,"خه‌ندان-
لە کۆبونەوەی ئەمڕۆی ئەنجومەنی وەزیران مەسرور بارزانی رایگەیاند، وەزارەتی دارایی و ئابوری هەرێمی کوردستان هەمو ئەرکەکانی خۆی جێنەڤێکردوە، ئیتر لەسەر حکومەتی عێراق پێویستە ئەرکەکانی خۆی لە ناردنی شایستە داراییەکانی هەرێمی کوردستان بەجێ بگەیەنێت.
ئەمڕۆ چوارشەممە، ئەنجومەنی وەزیرانی هەرێم بە ئامادەبونی مەسرور بارزانی سەرۆکی حکومەت و قوباد تاڵەبانی جێگری سەرۆکی حکومەتی هەرێم کۆبونەوە و گفتوگۆیان لەبارەی دۆخی هەرێمی کوردستان و دواین پێشهاتەکان کرد.
کورتەیەک دەربارەی دۆخی ئێستای دارایی حکومەتی هەرێمی کوردستان خرایەڕو
لە بڕگەی یەکەمی کۆبونەوەی ئەنجومەنی وەزیران، ئاوات شێخ جەناب وەزیری دارایی و ئابوری، کورتەیەکی دەربارەی دۆخی ئێستای دارایی حکومەتی هەرێمی کوردستان و بە تایبەتیش موچەی موچەخۆرانی هەرێم خستەڕو.
زانیاری تایبەت بە موچەی هێزەکانی پێشمەرگە  و دامەزراوەکانی ئاسایش رەوانەی حکومەتی فیدڕاڵ کراوە
ئاوات شێخ جەناب، ئاماژەی بە هەمو ئەو ڕێکار و هەنگاوانە کرد کە حکومەتی هەرێمی کوردستان ئەنجامیداوە بە ناردنی تەرازوی پێداچونەوەی مانگانەی وەزارەت و دامەزراوەکانی هەرێم بۆ وەزارەتی دارایی فیدڕاڵ و ناردنی لیستی موچەی سەرجەم موچەخۆران، لە ناویشیاندا زانیاری تایبەت بە موچەی هێزەکانی پێشمەرگە و دامەزراوەکانی ئاسایش کە ئەمڕۆ دوای تەواوبونی وردبینی لە لایەن دیوانی چاودێری داراییەوە، ئاراستەی حکومەتی فیدڕاڵ کرا.
پێویستە حکومەتی فیدڕاڵ ئەرکی خۆی جێبەجێ بکات
لە راگەیەنراوی حکومەتی هەرێمدا هاتوە، بۆیە پێویستە حکومەتی فیدڕاڵ ئەرکی خۆی جێبەجێ بکات و موچەی تەواوی موچەخۆرانی هەرێم بنێرێت لەبەر ئەوەی هیچ پاساو و بیانویەک نەماوە بۆ خەرج نەکردنی شایستە داراییەکانی موچەخۆرانی هەرێم.
 هەمومان داکۆکی لە قەوارەی دەستوریی هەرێم و ماف و شایستە داراییەکانی خەڵکی کوردستان بکەین 
لە کۆبونەوەکە مەسرور بارزانی سەرۆک وەزیران رایگەیاند، پێویستە هەمومان داکۆکی لە قەوارەی دەستوریی هەرێم و ماف و شایستە داراییەکانی خەڵکی کوردستان بکەین و ڕێگە نەدەین سازش لە سەر مافەکانمان بکرێت و هەڵوێستی نەگۆڕی حکومەتی هەرێمی کوردستانی دوپات کردەوە کە خوازیاری ڕێکەوتنی هاوسەنگانەیە لە نێوان هەردولا لە چوارچێوەی دەستور و هەرێمی کوردستانیش بەردەوام دەبێت لە بەجێگەیاندنی ئەرکە دەستوریەکانی.
وەزارەتی دارایی و ئابوری هەرێم هەمو ئەرکەکانی خۆی جێبەجێکردوە
ئاماژەی بەوەشکرد، وەزارەتی دارایی و ئابوری هەرێم هەمو ئەرکەکانی خۆی جێبەجێکردوە و ئیتر دەبێت حکومەتی فیدڕاڵ ئەرکی دەستوری خۆی جێبەجی بکات لە ناردنی شایستەی داراییەکانی هەرێم بۆ تەواوکاری موچەی هێزەکانی پێشمەرگە و دامەزراوەکانی ئاسایش بۆ مانگی شوبات و هەروەها موچەی تەواوی مانگی ئادار و مانگەکانی داهاتوش.
لە کۆبونەوەی ئەمڕۆی ئەنجومەنی وەزیرانی هەرێم ئەم بڕیارانە درا:
1.ڕاسپاردنی وەزارەتی دارایی و ئابوری بۆ دەستپێکردنی دابەشکردنی موچەی سەرجەم موچەخۆران بۆ مانگی شوباتی 2024 و ڕاسپاردنی گشت وەزارەت و دامەزراوەکانی هەرێم بۆ ئامادەکردنی لیستی موچەی سەرجەم موچەخۆرانی هەرێم بۆ مانگی ئاداری 2024 تاوەکو ئاراستەی حکومەتی فیدراڵ بکرێت بۆ خەرجکردنی، لەبەر ڕۆشنایی بەرپرسیارێتی دەستوریی حکومەتی فیدراڵ بۆ بەجێگەیاندنی بەڵێنەکانی بۆ موچەی مانگەکانی شوبات و ئادار و مانگەکانی داهاتو، لە بەرامبەردا حکومەتی هەرێمی کوردستان هەمو ئەرکەکانی خۆی لە چوارچێوەی دەستور جێبەجێ کردوە کە لە دوا هەنگاویشدا ئەمڕۆ 27ی ئاداری 2024 سەرجەم زانیارییەکانی پەیوەندیدار بە موچەی هێزەکانی پێشمەرگە و دامەزراوەکانی ئاسایش لە دوای وردبینیکردنی لەلایەن دیوانی چاودێری داراییەوە، ئاراستەی حکومەتی فیدراڵ کراوە.
2. ڕاسپاردنی وەزارەتی شارەوانی و گەشتوگوزار و دیوانی سەرۆکایەتی ئەنجومەنی وەزیران بۆ دابەشکردنی زەویی نیشتەجێ بەسەر سەرجەم فەرمانبەران و کارمەندانی حکومەتی هەرێمی کوردستان کە پێشتر سودمەند نەبون لە وەرگرتنی زەویی نیشتەجێبون.
3. داشکاندنی ڕێژەی (20%) لەسەدا بیست لە بڕی پارەی کرێی ئاو و کارەبای کەڵەکەبو لەسەر هاوڵاتییان تا ئاساییبونەوەی باری ناهەمواری دارایی لە هەرێم.
4. داشکاندنی ڕێژەی (20%) لەسەدا بیست لە بڕی پارەی ڕسومات و کرێی وەزارەتی شارەوانی و گەشتوگوزار کە دەکەوێتە ئەستۆی کاسبکاران و پیشەوەران تاوەکو ئاساییبونەوەی باری ناهەمواری دارایی لە هەرێم.
5. کەمکردنەوەی ڕەسمی گومرگی لەسەر ئاژەڵی زیندوی هاوردەکراو بۆ مەبەستەکانی سەربڕین و بەخێوکردن بە ڕێژەی (50%) لەسەدا پەنجا لە ڕەسمی ئێستا و پێویستە لە دوای یەک ساڵ پێداچونەوەی بۆ بکرێت.
6. لێخۆشبون لە تەواوی سزای دواکەوتنی کەڵەکەبو لەسەر خاوەنکاران، تایبەت بە بەشداریی دەستەبەری کۆمەڵایەتی بۆ ماوەی (90) نەوەد ڕۆژ بە مەرجێک لەو ماوەیەدا، تەواوی پارەی بەشداریی دەستەبەری کۆمەڵایەتی بدات.
7. لێخۆشبون لە سزای سەرپێچیی هاتوچۆ لەسەر هاوڵاتییان بە ڕێژەی (20%) لەسەدا بیستی سزاکانی کۆن و بەردەوام لە دوای دەرچونی ئەم بڕیارە تا کۆتایی دەوامی ڕۆژی 2024/9/30.
8. پێشکەشکردنی کارئاسانیی پێویست لە چوارچێوەی یاساکانی باج بۆ باجدەران لە چین و توێژەکانی کاسبکاران و پیشەوەران و لێخۆشبون لە تەواوی سزای دواکەوتنی پێدانی باج کە دەکەوێتە ئەستۆی ئەم چین و توێژانە.
9. داشکاندنی ڕێژەی (20%) لەسەدا بیستی کرێی خوێندنی پارالێڵ و ئێواران لە سەرجەم زانکۆ و پەیمانگا و دامەزراوەکانی سەر بە وەزارەتی خوێندنی باڵا و توێژینەوەی زانستی سەرباری ئەو ڕێژەی داشکاندنانەی پێشتر کە لەلایەن وەزارەتی خوێندنی باڵا و توێژینەوەی زانستییەوە بڕیاریان لەسەردراوە.
10. پێویستە سەرجەم وەزارەت و لایەنە پەیوەندیدارەکان ئەم بڕیارانە جێبەجێ بکەن.",https://www.xendan.org/detailnews/178568
6,عێراق و ئێران رێککەوتنێکی هاوردەکردنی غازیان واژۆکرد,"خه‌ندان-
وەزارەتی کارەبای عێراق گرێبەستێكی لەگەڵ کۆمپانیای نیشتمانی غازی ئێران واژۆکرد، بە گوێرەی ئەو گرێبەستە تا پێنج ساڵی داهاتو رۆژانە بڕی 50 ملیۆن مەتر سێجا غاز رەوانەی عێراق دەکرێت بە مەبەستی بەرهەمهێنانی کارەبا.
وەزارەتی کارەبای عێراق لە راگەیەنراوێکدا بڵاویکردەوە، زیاد فازڵ وەزیری کارەبا گرێبەستێکی هاوردەکردنی غازی لەگەڵ کۆمپانیای نیشتمانی غازی ئێران واژۆکردوە، گرێبەستەکەش بۆ ماوەی پێنج ساڵ کارا دەبێت.
رۆژانە بڕی 50 ملیۆن مەتر سێجا غاز رەوانەی عێراق دەکرێت

لە راگەیەنراوەی وەزارەتی کارەبا ئاماژە بەوەشکراوە، بە گوێرەی ئەو گرێبەستە رۆژانە بڕی 50 ملیۆن مەتر سێجا غاز رەوانەی عێراق دەکرێت، بە مەبەستی بەرهەمهێنانی کارەبا، واژۆکردنی ئەو گرێبەستەش لە پێناو کەمکردنەوەی فشاری سەر وێستگەکانی بەرهەمهێنانی کارەبا و دابینکردنی بڕی پێویستی کارەبایە.
باڵیۆزی ئێران پێشتر ئەو رێککەوتنەی ئاشکرا کردبو

رۆژی 16ی مانگی (شوبات/2)ی ئەمساڵ محەمەد کازم ئالسادق باڵیۆزی ئێران لە بەغدا رایگەیاند، رێککەوتنێک لە نێوان عێراق و ئێران هەیە بۆ هەناردەکردنی 40 بۆ 50 ملیۆن مەتر سێجا غاز، لە هاوینی ئەمساڵیش بە دڵنیاییەوە هەناردەی غازی ئێران بۆ عێراق زیاد دەکات.",https://www.xendan.org/detailnews/178567
7,نەتەوە یەکگرتوەکان: ئەوەی لە غەززە دەیبینین کۆمەڵێک تاوانی جەنگی بێوێنەیە,"خه‌ندان-

نێرده‌ی نەتەوە یەکگرتوەکان بۆ خاکەکانی فەڵەستین ئەمڕۆ چوارشەممە رایگه‌یاند، ئەوەی لە غەززە دەیبینن کۆمەڵێک ""تاوانی جەنگی بێوێنەیە"".

فرانسیسکا ئەلبانیز، نێرده‌ی نەتەوە یەکگرتوەکان بۆ خاکەکانی فەڵەستین رایگه‌یاند، ""ئەوەی ئیسرائیل ئەنجامی دەدات، ڕەنگدانەوەی مەبەستیەتی بۆ لەناوبردنی هەمو ئەو شتانەی کە وەک جینۆساید پۆلێنکراون"".
گەلی فەڵەستین لە ساڵی 1947وە بەدۆخێكدا تێپه‌ڕیوه‌ کە ڕێگەی بۆ جینۆساید خۆشدەکات
ئاماژەی بەوەشکرد، ""گەلی فەڵەستین لە ساڵی 1947وە بەدۆخێكدا تێپه‌ڕیوه‌ کە ڕێگەی بۆ جینۆساید خۆشدەکات"" لەم چوارچێوەیەدا وتی، ""ئێمە پێویستیمان بە لێکۆڵینەوەی زیاترە بۆ ئەوەی بزانرێت ئایا ئەوەی لە ساڵی '48 ڕویدا جینۆسایدە یان نا"".
ئیسرائیل دەستکاری یاسای مرۆیی نێودەوڵەتی کرد بۆ ئەوەی پاساو بۆ پێشێلکارییەکانی لە غەززە بهێنێتەوە 
ئەو نێرده‌یه‌ی نەتەوە یەکگرتوەکان باسی له‌وه‌شكرد، ""ئیسرائیل دەستکاری یاسای مرۆیی نێودەوڵەتی کرد بۆ ئەوەی پاساو بۆ پێشێلکارییەکانی لە غەززە بهێنێتەوە و ئەگەر دادگای تاوانەکان جددی بوایە لە لێکۆڵینەوە لە غەززە، ئەوا بۆ دەیان ساڵ سەرقاڵی لێكۆڵینه‌وه‌ دەبێت"".

ئه‌وه‌شی خسته‌ڕو، ""ئیسرائیل ڕایگەیاند کە ئامانجەکەی لەناوبردنی حەماس بوە، بەڵام کردەوەکانی بوە هۆی کوشتنی زۆرێک لە خەڵکی مەدەنی، ئەوەی ئیسرائیل لە غەززە دەیکات، ڕەخساندنی هەلومەرجێکە کە ژیان بۆ فەڵەستینییەکان مەحاڵ دەکات"".",https://www.xendan.org/detailnews/178566
8,خەندان چیرۆکی لێدانی خوێندکارێک لەلایەن مامۆستاکەیەوە ئاشکرا دەکات,"خه‌ندان-
ئەمڕۆ چوارشەممە، وێنەی منداڵێک لە تۆڕە کۆمەڵایەتییەکان بڵاوبوەوە و برین و شوێنی لێدان بە قاچ و روخسارییەوە دەرکەوتبو، بۆ بەدواداچونی دۆسیەکە خەندان پەیوەندی بە کەسوکاری منداڵەکەوە کرد و چیرۆکەکە لە زاری ئەوانەوە دەگێڕێتەوە.
منداڵەکە ناوی باوەڕ محەمەدە و خوێنداکاری یەکێک لە خوێندنگەکانی چەمچەماڵە، باوکی منداڵەکە چیرۆکی لێدان و ئەشکەنجەدانی کوڕەکەی بۆ خەندان گێرایەوە.
باوەڕ لەگەڵ یەکێک لە هاوپۆلەکانی توشی دەمەقاڵی و شەڕ بوە

بە وتەی باوکی منداڵەکە، باوەڕ لەگەڵ یەکێک لە هاوپۆلەکانی توشی دەمەقاڵی و شەڕ بوە، لەو کاتەش یەکێک لە مامۆستاکانی خوێندنگەکە لە یەکتری جیاکردونەتەوە و بە دار لە باوەڕی داوە و بەهۆیەوە چەند شوێنێکی جەستەی برینداربوە.
منیش سکاڵای یاساییم لەسەر تۆمارکردوە

باوکی باوەڕ دەڵێت، ""ئەو کەسەی لە کوڕەکەمی داوە تەنها مامۆستایەکی ئاساییە و تەنانەت هیچ وانەیەکی بە کوڕەکەم نەوتوەتەوە، منیش سکاڵای یاساییم لەسەر تۆمارکردوە و چاوەڕێم یاسا بڕیار لە دۆسیەی لێدانی کوڕەکەم بدات.""",https://www.xendan.org/detailnews/178565
9,مەسرور بارزانی ورده‌كاری بڕیاره‌كانی ئه‌مڕۆ ئەنجومەنی وەزیران ئاشكرا ده‌كات,"خه‌ندان-

مەسرور بارزانی، سەرۆکی حکومەتی هەرێمی کوردستان رایگه‌یاند، وەزارەتی دارایی و ئابوریی هەرێمی کوردستانی راسپاردوە دەست بکەن بە دابەشکردنی موچەی مانگی دو و ئامادەکاریش بکەن بۆ دابینکردنی موچەی مانگی سێ و مانگەکانی داهاتوش.

مەسرور بارزانی پاشنیوه‌ڕۆی ئه‌مڕۆ دوای كۆبونه‌وه‌ی ئه‌نجومه‌نی وه‌زیران له‌ په‌یامێكی ڤیدیۆیدا رایگه‌یاند، ""بڕیارماندا بە دابەشکردنی موچەی مانگی دو و وەزارەتی داراییم ڕاسپاردوە، دەست بە دابەشکردنی موچەی مانگی دو بکەن و ئامادەکاریش بکەن بۆ دابینکردنی موچەی مانگی سێ و مانگەکانی داهاتوش"".
بڕیارماندا وەزارەتی شارەوانی و گەشتوگوزار دەستبکات بە تەرخانکردن و دابەشکردنی زەوی

ئاماژه‌ی به‌وه‌شكرد، ""بڕیارماندا وەزارەتی شارەوانی و گەشتوگوزار دەستبکات بە تەرخانکردن و دابەشکردنی زەوی بەسەر هەمو ئەو فەرمانبەرانەی کە تاوەکو ئێستا لە حکومەت سودمەند نەبون"".
هیوادارم ئەم هەنگاوانە و ئەم بڕیارانە بتوانن تا حەددێک یارمەتی خەڵکی کوردستان بدەن

سەرۆکی حکومەتی هەرێم باسی له‌وه‌شكرد، ""هیوادارم ئەم هەنگاوانە و ئەم بڕیارانە بتوانن تا حەددێک یارمەتی خەڵکی کوردستان بدەن، جارێکی دیکە سوپاسی خۆڕاگری و پشودرێژیی ئەوان دەکەم و هیوادارم ئێمە بتوانین پێکەوە ئەم قۆناغە تێپەڕینین و ئەمە ببێتە دەستپێکێک بۆ کۆتاییهێنان بە ئابڵوقەی ئابوری کە کەوتوەتەسەر هەرێمی کوردستان و کۆتاییهێنان بە قەیرانی دارایی لە هەرێمی کوردستان و پێبنێینە قۆناغێکی نوێتر"".
 
بڕیارەكانی كۆبونه‌وه‌ی ئه‌مڕۆی ئەنجومەنی وەزیرانی هه‌رێم بخوێنه‌ره‌وه‌
یه‌كه‌م: دابەشكردنی موچەی مانگی 2ی 2024.

دوه‌م: ئامادەكاری بۆ موچەی مانگی 3 ی 2024.

سێیه‌م: وەزارەتی شارەوانی و گەشتوگوزار دەست بە تەرخانكردنی زەوی و دابەشكردنی بەسەر ئەو فەرمانبەرانە دەکات کە تا ئێستا سودمەند نەبون.

چواره‌م: داشكاندن لە پارەی كەڵەكەبوی كارەبا و سزای هاتوچۆ و ئاو بە ڕێژەی 20% وە 50%ی ڕسوماتی هێنانی گۆشت و 20% لە كرێی خوێندنی پارالێل.

پێنجه‌م: داشكاندنی ڕسوماتی شارەوانی بەتایبەت كرێی كرێچییەكان بە ڕێژەی 20%.

شه‌شه‌م: لێخۆشبون لە سزای دواكەوتنی باج لەلایەن پیشەوەران و كاسبكاران و كەمدەرامەتان.",https://www.xendan.org/detailnews/178564
10,مه‌سعود بارزانی: پارتی لە 1991ـەوە لە هەڵبژاردنەكاندا دەنگی یەكەمی هێناوە,"خه‌ندان-

مه‌سعود بارزانی، سه‌رۆكی پارتی دیموكراتی كوردستان رایگه‌یاند، خوازیاری بەڕێوەچونی هەڵبژاردنین، بەڵام دور لە دەستێوەردانی دەرەكی و بڕیارە سیاسییە مەبەستدارەكانی دادگەی فیدڕاڵ كە ئامانج لێی شكاندنی پارتی بێت، ده‌شڵێت، ""لە 1991ـەوە پارتی دەستپێشخەری هەڵبژاردن بوە و هەمیشەش لە هەڵبژاردنەكاندا دەنگی یەكەمی هێناوە"".

به‌گوێره‌ی راگه‌یه‌ندراوێكی باره‌گای بارزانی، مه‌سعود بارزانی ئه‌مڕۆ چوارشه‌ممه‌ له‌گه‌ڵ ستیڤن هیچن، باڵیۆزی بریتانیا لە عێراق كۆبوه‌وه‌ و رایگه‌یاند، ""هەر لە 1991ـەوە پارتی دەستپێشخەری هەڵبژاردن و گواستنەوەی شەرعیەتی شۆڕشگێڕی بۆ شەرعیەتی یاسایی بوە و هەمیشەش لە هەڵبژاردنەكاندا دەنگی یەكەمی هێناوە"". 
 بە بڕیاری سیاسی دادگەی فیدڕاڵ و بەپێی ئەجێندای دەرەكی دەسكاریی یاسای هەڵبژاردن كراوە

ئاماژه‌ی به‌وه‌شكردوه‌، ماوەی دوساڵە كە هەڵبژاردنەكان بە بیانوی جۆراوجۆری سیاسی و هاندانی دەرەكی دوادەخرێت، ئێستاش كە بە بڕیاری سیاسی دادگەی فیدڕاڵ و بەپێی ئەجێندای دەرەكی دەسكاریی یاسای هەڵبژاردن كراوە، ئینجا دەڵێن با هەڵبژاردن بكرێت.
 
 خوازیاری بەڕێوەچونی هەڵبژاردنین، بەڵام دور لە دەستێوەردانی دەرەكی و بڕیارە سیاسییە مەبەستدارەكانی دادگا
مه‌سعود بارزانی ده‌ڵێت، ""ئێمە خوازیاری بەڕێوەچونی هەڵبژاردنین، بەڵام دور لە دەستێوەردانی دەرەكی و بڕیارە سیاسییە مەبەستدارەكانی دادگای فیدڕاڵ كە ئامانج لێی شكاندنی پارتی بێت، ناچینە ژێر باری بڕیاری نادەستوری دادگەی فیدڕاڵ كە تێیدا دادگە خۆی خستوەتە جێگەی دەستەڵاتی یاسادانان و جێبەجێكردن""، هەروەها ئەوەشی دووپاتكردەوە كە تێبینی و داواكارییەكانی پارتی یاسایی و لە چوارچێوەی دەستور و لەپێناو بەڕێوەچونی هەڵبژاردنێكی ڕاست و ڕەوا و بێگەردە.
ناكرێت مامەڵەی سیاسیانە لەگەڵ بودجە و قوتی خەڵكی كوردستان بكرێت بۆ لاوازكردن
په‌یوه‌ست به‌ راگرتنی ناردنی پشكی كورد له‌ به‌غداوه‌، بارزانی وتویه‌تی، ""ناكرێت مامەڵەی سیاسیانە لەگەڵ بودجە و قوتی خەڵكی كوردستان بكرێت بۆ لاوازكردن و شكاندنی ئیرادەی گەلی كوردستان، بەپێویستی زانی كە چارەسەرەكی یەكلاكەرەوە بۆ بابەتی بودجەی هەرێم دابنرێت""، ده‌شڵێت، ""ئێمە پشتئەستورین بە ڕەوایەتیی دۆزی گەلەكەمان و هەرێمی كوردستان بە خوێن و فرمێسكی گەلی كوردستان دروستبوە نەك بە بڕیاراتی دەرەوەی ئیرادەی گەلی كوردستان"".",https://www.xendan.org/detailnews/178563
11,دادگای فیدڕاڵی دوبارە لەسەر موچەی فەرمانبەران هاتە دەنگ,"خه‌ندان-
دادگای فیدڕاڵی رایگەیاند، ئەرکی حکومەتی هەرێمی کوردستانە کە بە هەماهەنگی لەگەڵ وەزارەتی دارایی عێراق لەسەر پڕۆسەی (توطین)ی موچەی فەرمانبەرانی هەرێمی کوردستان کاربکەن و پەلەبکرێت لە دابەشکردنی موچەکانیان.
دادگای فیدڕاڵی لە راگەیەنراوێکدا بڵاویکردەوە، وەزارەتی دارایی عێراق لە وەڵامی نوسراوێکی دادگاکە دەڵێت، پرۆسەی (توطین)ی موچەی فەرمانبەرانی هەرێمی کوردستان پێویستی بە ماوەیەکی کاتی هەیە.
ئەرکی حکومەتی هەرێمی کوردستانە لەگەڵ وەزارەتی دارایی عێراق هەماهەنگ بێت لە پڕۆسەی (توطین)ی موچە

ئاماژە بەوەشکراوە، ئەرکی حکومەتی هەرێمی کوردستانە لەگەڵ وەزارەتی دارایی عێراق هەماهەنگ بێت لە پڕۆسەی (توطین)ی موچەی فەرمانبەران، چونکە بڕیارەکەی دادگای فیدڕاڵی تایبەت بە خۆجێیکردنی موچە بۆ گرەنتیکردنی مافی فەرمانبەرانی هەرێمی کوردستان و پاراستنی هێز و بەدیهێنانی دادپەروەری کۆمەڵایەتییە.
لەسەر وەزارەتی دارایی عێراق و وەزارەتی دارایی و ئابوری هەرێم پێویستە پەلەبکەن

دادگای فیدڕاڵی ئەوەشی خستوەتەڕو، ئەگەر پرۆسەی (توطین)ی موچەی فەرمانبەران پێویستی بە ماوەیکی کاتی هەیە، ئەوا لەسەر وەزارەتی دارایی عێراق و وەزارەتی دارایی و ئابوری هەرێم پێویستە پەلەبکەن و هەوڵەکانیان یەکبخەن، لە پێناو جێبەجێکردنی پڕۆسەکە.
رۆژی دوشەممە، وەزارەتی دارایی عێراق لە راگەیەنراوێکدا بڵاویکردەوە، بۆ دابەشکردنی موچەی مانگی (ئازار/3) و دواتر، پێویستە داواکارییەکانی جێگیرکردنی موچەی فەرمانبەران لە بانکە نیشتمانییەکانی عێراق لەلایەن کاربەدەستانی هەرێمەوە جێبەجێ بکرێت، ئەو پرۆسەیەش پێویستی بە ماوەیەکی کاتی هەیە.",https://www.xendan.org/detailnews/178013
12,زانیاری نوێ له‌باره‌ی واده‌ی دابه‌شكردنی موچه‌ گه‌یشت؛ سودانی به‌ڵێنی چیداوه‌,"خه‌ندان-

سه‌رچاوه‌یه‌ك له‌ ئه‌نجومه‌نی وه‌زیرانی هه‌رێمی كوردستان رایگه‌یاند، بڕیاره‌ سه‌ره‌تای هه‌فته‌ی ئاینده‌ دابه‌شكردنی موچه‌ی مانگی (شوبات/2)ی ئه‌مساڵی فه‌رمانبه‌ران ده‌ستپێبكات، دوای ئه‌وه‌ی سودانی به‌ڵێنیداوه‌ كه‌ ته‌واوی پاره‌ی موچه‌ ره‌وانه‌ بكات.

سه‌رچاوه‌یه‌ك له‌ ئه‌نجومه‌نی وه‌زیرانی هه‌رێمی كوردستان به‌ خه‌ندان-ی راگه‌یاند، هه‌ردو سه‌رۆك وه‌زیرانی هه‌رێم و حكومه‌تی فیدڕاڵ په‌یوه‌ندی ته‌له‌فۆنیان ئه‌نجامداوه‌ و محه‌مه‌د شیاع سودانی به‌ڵێنیداوه‌ كه‌ ئه‌و پاره‌یه‌ی كه‌ ماوه‌ بۆ موچه‌ی مانگی (شوبات/2)ی ئه‌مساڵ ره‌وانه‌ی هه‌رێم بكات.
ئاماژەی بەوەشکرد، بڕیارە سەرەتای ھەفتەی داھاتو دەستبکرێت بە دابەشکردنی موچە و لە ماوەیەکی کەمدا موچەی تەواوی وەزارەت و دەستەکان دابەشبکرێت.
وه‌زاره‌تی دارایی عێراق زیاتر له‌ 600 ملیار دیناری بۆ موچە رەوانەی هەرێم کردوە
له‌دوای بڕیاری دادگای فیدڕاڵی بۆ به‌نیشتیمانیكردنی موچه‌ی فه‌رمانبه‌رانبه‌رانی هه‌رێمی كوردستان، وه‌زاره‌تی دارایی عێراق به‌ چه‌ند گوژمه‌یه‌ك پاره‌ی موچه‌ی ره‌وانه‌ی هه‌رێمی كوردستان كرد كه‌ كۆی گشتی زیاتر له‌ 600 ملیار دیناره‌، به‌ڵام تائێستا پاره‌ی موچه‌ی هێزه‌ ئه‌منییه‌كان ره‌وانه‌ نه‌كراوه‌. حكومه‌تی هه‌رێم له‌ماوه‌ی چه‌ند رۆژی رابردودا ره‌تیكردبوه‌وه‌ كه‌ دابه‌شكردنی موچه‌ ده‌ستپێبكات
حكومه‌تی هه‌رێمی كوردستان له‌ماوه‌ی چه‌ند رۆژی رابردودا ره‌تیكردبوه‌وه‌ كه‌ دابه‌شكردنی موچه‌ ده‌ستپێبكات به‌هۆیكاری ئه‌وه‌ی كورتهێنانی هه‌یه‌ و پاره‌كه‌ به‌شی ته‌واوی موچه‌ ناكات، چونكه‌ بۆ دابه‌شكردنی موچه‌ی ته‌واوی فه‌رمانبه‌ران پێویستی به‌ 949 ملیار دینار هه‌یه‌.",https://www.xendan.org/detailnews/178378
13,بانكی ناوه‌ندی خستنه‌ڕوی دۆلار به‌كاش كه‌مده‌كاته‌وه‌,"خەندان-

بانكی ناوه‌ندی عێراق ئه‌مڕۆ چوارشه‌ممه‌ زیاتر له‌ 257 ملیۆن دۆلاری خستنه‌بازاڕه‌وه‌ و به‌های دۆلاریش به‌رامبه‌ر به‌دینار له‌بازاڕه‌كانی ئاڵوگۆڕی دراو گۆڕانكاری به‌سه‌رهات و به‌های 100 دۆلار به‌رامبه‌ره‌ به‌ 147 هه‌زار و 850 دینار.

ئه‌مڕۆ چوارشه‌ممه‌ بانكی ناوه‌ندی عێراق رێژه‌ی خستنه‌ڕوی راگه‌یاند كه‌ 257 ملیۆن و 591 هه‌زار و 195 دۆلاری خستۆته‌بازاڕه‌وه‌، كه‌ 244 ملیۆن و 401 هه‌زار و 195 دۆلاری به‌شێوه‌ی حه‌واڵه‌، هه‌روه‌ها 13 ملیۆن و 190 هه‌زار دۆلاریشی به‌شێوه‌ی كاشه‌.به‌های 100 دۆلار به‌رامبه‌ره‌ به‌ 147 هه‌زار و 850 دینار
به‌گوێره‌ی ئه‌و زانیاریانه‌ی له‌بازاڕی دۆلاره‌كه‌ی سلێمانیه‌وه‌ به‌ خه‌ندان دراون، به‌یانی ئه‌مڕۆ له‌كاتی كردنه‌وه‌ی بازاڕه‌كانی ئاڵوگۆڕی دراو به‌های 100 دۆلار به‌رامبه‌ر بو به‌ 147 هه‌زار و  700 دینار، به‌ڵام به‌رده‌وامه‌ له‌به‌رزبونه‌وه‌ و دابه‌زین و به‌ناجێگیری ماوه‌ته‌وه‌، له‌ئێستادا به‌های 100 دۆلار به‌رامبه‌ره‌ به‌  147 هه‌زار و 850 دینار.

ئێواره‌ی دوێنێ له‌كاتی داخستنی بازاڕه‌كانی ئاڵوگۆڕی دراو به‌های 100 دۆلار به‌رامبه‌ر بو به‌ 147 هه‌زار و 450 دینار.

دوێنێ سێشه‌ممه‌  بانكی ناوه‌ندی عێراق رێژه‌ی خستنه‌ڕوی راگه‌یاند كه‌ 254 ملیۆن و 619 هه‌زار و 916 دۆلاری خستۆته‌بازاڕه‌وه‌، كه‌ 223 ملیۆن و 649 هه‌زار و 916 دۆلاری به‌شێوه‌ی حه‌واڵه‌، هه‌روه‌ها 30 ملیۆن و 970 هه‌زار دۆلاریشی به‌شێوه‌ی كاش بو.",https://www.xendan.org/detailnews/178555
14,جارێكی دیكه‌ نرخی نه‌وت دابه‌زی,"خەندان-
نرخی نه‌وت ئه‌مڕۆ چوارشه‌ممه‌ له‌بازاڕه‌كانی جیهان بۆ دوه‌م ڕۆژ له‌سه‌ریه‌ك دابه‌زی، دوای ڕاپۆرتێك له‌سه‌ر به‌رزبونه‌وه‌ی كۆگاكانی نه‌وتی خاو له‌ ئه‌مریكا كه‌ گه‌وره‌ترین به‌كارهێنه‌ری نه‌وتی جیهانه‌، هه‌روه‌ها ئاماژه‌كان به‌وه‌ی كه‌ پێناچێت به‌رهه‌مهێنه‌ره‌ گه‌وره‌كان له‌ كۆبونه‌وه‌ی ته‌كنیكیدا سیاسه‌تی به‌رهه‌مهێنان بگۆڕن بڕیاره‌ هه‌فته‌ی داهاتو ئه‌نجامبدرێت.
نرخی نه‌وتی خاوی برێنت 69 سه‌نت كه‌ ده‌كاته‌ 0.8%ی نرخه‌كه‌ی دابەزی

به‌گوێره‌ی بۆرسه‌ی جیهانی وزه‌، نرخی نه‌وتی خاوی برێنت 69 سه‌نت كه‌ ده‌كاته‌ 0.8%ی نرخه‌كه‌ی دابەزی و گه‌یشته‌ 85.56 دۆلار بۆ هه‌ر به‌رمیلێك، نرخی به‌رمیلێك نه‌وتی خاوی ڕۆژئاوای ته‌كساسی ئه‌مریكاش 55 سه‌نت كه‌ ده‌كاته‌ 0.7%ی نرخه‌كه‌ی دابه‌زی و گه‌یشتوه‌ته‌ 81.07 دۆلار.
پشكی به‌نزین 4.4 ملیۆن به‌رمیل دابه‌زیوه‌

به‌گوێره‌ی سه‌رچاوه‌كانی بازاڕ، به‌ پشتبه‌ستن به‌ ئاماره‌كانی دامه‌زراوه‌ی نه‌وتی ئه‌مریكی ڕۆژی سێشه‌ممه‌، له‌ ماوه‌ی هه‌فته‌ی كۆتایی هاتنی 22ی (ئازار/3)، كۆی نه‌وتی خاوی ئه‌مریكا 9.3 ملیۆن به‌رمیل به‌رزبوه‌ته‌وه‌. هه‌روه‌ها كۆگاكانی ته‌قێنراو 531 هه‌زار به‌رمیل زیادی كردوه‌، به‌ڵام پشكی به‌نزین 4.4 ملیۆن به‌رمیل دابه‌زیوه‌.",https://www.xendan.org/detailnews/178546
15,بانكی ناوه‌ندی زیاتر له‌ 254 ملیۆن دۆلار ده‌خاته‌بازاڕه‌وه‌,"خەندان-

بانكی ناوه‌ندی عێراق ئه‌مڕۆ سێشه‌ممه‌ زیاتر له‌ 254 ملیۆن دۆلاری خستنه‌بازاڕه‌وه‌ و به‌های دۆلاریش به‌رامبه‌ر به‌دینار له‌بازاڕه‌كانی ئاڵوگۆڕی دراو گۆڕانكاری به‌سه‌رهات و به‌های 100 دۆلار به‌رامبه‌ره‌ به‌ 147 هه‌زار و 650 دینار.

ئه‌مڕۆ سێشه‌ممه‌  بانكی ناوه‌ندی عێراق رێژه‌ی خستنه‌ڕوی راگه‌یاند كه‌ 254 ملیۆن و 619 هه‌زار و 916 دۆلاری خستۆته‌بازاڕه‌وه‌، كه‌ 223 ملیۆن و 649 هه‌زار و 916 دۆلاری به‌شێوه‌ی حه‌واڵه‌، هه‌روه‌ها 30 ملیۆن و 970 هه‌زار دۆلاریشی به‌شێوه‌ی كاشه‌.به‌های 100 دۆلار به‌رامبه‌ره‌ به‌ 147 هه‌زار و 650 دینار

به‌گوێره‌ی ئه‌و زانیاریانه‌ی له‌بازاڕی دۆلاره‌كه‌ی سلێمانیه‌وه‌ به‌ خه‌ندان دراون، به‌یانی ئه‌مڕۆ له‌كاتی كردنه‌وه‌ی بازاڕه‌كانی ئاڵوگۆڕی دراو به‌های 100 دۆلار به‌رامبه‌ر بو به‌ 147 هه‌زار و  500 دینار، به‌ڵام به‌رده‌وامه‌ له‌به‌رزبونه‌وه‌ و دابه‌زین و به‌ناجێگیری ماوه‌ته‌وه‌، له‌ئێستادا به‌های 100 دۆلار به‌رامبه‌ره‌ به‌  147 هه‌زار و 650 دینار.

ئێواره‌ی دوێنێ له‌كاتی داخستنی بازاڕه‌كانی ئاڵوگۆڕی دراو به‌های 100 دۆلار به‌رامبه‌ر بو به‌ 147 هه‌زار و 200 دینار.",https://www.xendan.org/detailnews/178505
16,نرخی نه‌وت رو له‌به‌رزبونه‌وه‌ ده‌كات,"خەندان-
نرخی نه‌وت له‌بازاڕه‌كانی جیهان ئه‌مڕۆ سێشه‌ممه‌ بۆ دوه‌م ڕۆژی له‌سه‌ریه‌ك به‌ره‌و به‌رزبونه‌وه‌ ده‌ڕوات، دوای ئه‌وه‌ی دوێنێ نرخه‌كه‌ی زیاتر له‌ دۆلارێك به‌رزبوه‌وه‌، ئه‌مه‌ش له‌كاتێكدایه‌ كه‌ پێشبینییه‌كانی كه‌مبونه‌وه‌ی دابینكردنی نه‌وت رو له‌زیادبونن به‌هۆی كه‌مكردنه‌وه‌ی به‌رهه‌مهێنانی ڕوسیا.

به‌گوێره‌ی بۆرسه‌ی جیهانی وزه‌، ئه‌مڕۆ نرخی به‌رمیلێك نه‌وتی خاوی برێنت 23 سه‌نت به‌رزبوه‌وه‌ و گه‌یشته‌ 86.98 دۆلار، نرخی نه‌وتی خاوی ئه‌مریكا 28 سه‌نت به‌رزبوه‌وه‌ و گه‌یشته‌ 82.23 دۆلار.
ڕوسیا داوای له‌ كۆمپانیاكانی نه‌وت كرد كه‌ به‌رهه‌مهێنان كه‌مبكه‌نه‌وه‌

ڕوسیا داوای له‌ كۆمپانیاكانی نه‌وت كرد كه‌ به‌رهه‌مهێنان كه‌مبكه‌نه‌وه‌ بۆئه‌وه‌ی ئامانجی ڕێكخراوی وڵاتانی هه‌نارده‌كاری نه‌وت (ئۆپێك) كه‌ ڕۆژانه‌ نۆ ملیۆن به‌رمیل بو جێگیربكه‌ن، له‌كاتێكدا له‌ كۆتایی مانگی (شوبات/2) ڕوسیا نزیكه‌ی نۆ ملیۆن و 500 هه‌زار به‌رمیل نه‌وتی له‌ ڕۆژێكدا به‌رهه‌م ده‌هێنا.
ئه‌نجومه‌نی ئاسایشی نه‌ته‌وه‌ یه‌كگرتوه‌كان بڕیارنامه‌یه‌كی په‌سه‌ند كرد

دوێنێ دوشه‌ممه‌ ئه‌نجومه‌نی ئاسایشی نه‌ته‌وه‌ یه‌كگرتوه‌كان بڕیارنامه‌یه‌كی په‌سه‌ند كرد كه‌ تێیدا داوای ئاگربه‌ستی نێوان ئیسرائیل و بزوتنه‌وه‌ی خۆڕاگری ئیسلامی فه‌له‌ستین (حه‌ماس)ی كرد، دوای ئه‌وه‌ی ئه‌مریكا له‌ ده‌نگدان خۆی به‌دورگرت.

شرۆڤه‌كاران دڵنیا نین له‌وه‌ی كه‌ گه‌یشتن به‌ ئاگربه‌ست له‌ كه‌رتی غه‌ززه‌ هێرشه‌كانی گروپی حوسییه‌كانی یه‌مه‌ن ده‌وه‌ستێنێت، كه‌ ڕێڕه‌وی كه‌شتیوانی له‌ ده‌ریای سوردا په‌كخستوه‌.",https://www.xendan.org/detailnews/178500
17,گۆڕانكاری نوێ له‌ نرخی كانزا زه‌رده‌كه‌ رویدا,"خەندان-
نرخی زێڕ له‌بازاڕه‌كانی جهیان ئه‌مڕۆ سێشه‌ممه‌ گۆڕانكاریه‌كی كه‌می به‌خۆوه‌ بینی، به‌هۆی ئه‌وه‌ی سه‌رنجی وه‌به‌رهێنه‌ران گۆڕا بۆ داتاكانی هه‌ڵاوسانی ئه‌مریكا كه‌ بڕیاره‌ له‌ كۆتایی ئه‌م هه‌فته‌یه‌دا بڵاوبكرێنه‌وه‌ و ڕه‌نگه‌ ڕۆشنایی زیاتر بخه‌نه‌سه‌ر كاتی یه‌كه‌مین كه‌مكردنه‌وه‌ی ڕێژه‌ی سود له‌لایه‌ن بانكی ناوه‌ندی ئه‌مریكاوه‌ له‌ئه‌مساڵدا.

نرخی یه‌ك ئۆنسه‌ زێڕ له‌ بازاڕه‌كانی جیهاندا به‌ دو هه‌زار و 170.59 دۆلار مامه‌ڵه‌ی پێوه‌كرا و نرخی یه‌ك ئۆنسه‌ زێڕی ئه‌مریكاش به‌ ڕێژه‌ی 0.2% دابه‌زی و گه‌یشته‌ دو هه‌زار و 171.20 دۆلار بۆ هه‌ر ئۆنسه‌یه‌ك.
پێشبینی ده‌كه‌ن تا كۆتایی ساڵی 2024 ڕێژه‌ی سود به‌ ڕێژه‌ی سێ له‌سه‌ر چوار خاڵ كه‌مبكه‌نه‌وه‌

هه‌فته‌ی ڕابردو نرخی زێڕ گه‌یشته‌ ئاستێكی پێوانه‌یی دوای ئه‌وه‌ی داڕێژه‌رانی سیاسه‌ت له‌ یه‌ده‌گی فیدڕاڵی (بانكی ناوه‌ندی ئه‌مریكا) ئاماژه‌یان به‌وه‌دا كه‌ هێشتا پێشبینی ده‌كه‌ن تا كۆتایی ساڵی 2024 ڕێژه‌ی سود به‌ ڕێژه‌ی سێ له‌سه‌ر چوار خاڵ كه‌مبكه‌نه‌وه‌ سه‌ره‌ڕای خوێندنه‌وه‌ی به‌رزی هه‌ڵاوسانی ئه‌م دواییه‌.
 ڕێژه‌ی ساڵانه‌ به‌ ڕێژه‌ی 2.8% ده‌هێڵێته‌وه‌

ئێستا وه‌به‌رهێنه‌ران به‌وپه‌ڕی چاوه‌ڕوانییه‌وه‌ چاوه‌ڕوانی داتاكانی پێوه‌ره‌كانی نرخی خه‌رجییه‌كانی به‌كارهێنانی كه‌سی سه‌ره‌كی ئه‌مریكان كه‌ بڕیاره‌ ڕۆژی هه‌ینی بڵاوبكرێنه‌وه‌، پێشبینیده‌كرێت له‌ مانگی (شوبات/2)ی ئه‌مساڵدا پێوه‌ره‌كه‌ به‌ڕێژه‌ی 0.3% به‌رزبوبێته‌وه‌، به‌مه‌ش ڕێژه‌ی ساڵانه‌ به‌ ڕێژه‌ی 2.8% ده‌هێڵێته‌وه‌.
پێوه‌ره‌كانی دۆلار به‌ڕێژه‌ی 0.3% دابه‌زینیان به‌خۆیه‌وه‌ بینی

پێوه‌ره‌كانی دۆلار به‌ڕێژه‌ی 0.3% دابه‌زینیان به‌خۆیه‌وه‌ بینی له‌ به‌رامبه‌ر دراوه‌ سه‌ره‌كییه‌كان، ئه‌مه‌ش وایكردوه‌ كڕینی زێڕ بۆ خاوه‌ن دراوه‌كانی دیكه‌ كه‌متر گرانتر بێت.

سه‌باره‌ت به‌ كانزا به‌نرخه‌كانی دیكه‌، زیو له‌ مامه‌ڵه‌ی یه‌كجاره‌كیدا به‌ 24.68 دۆلار بۆ هه‌ر ئۆنسه‌یه‌ك یه‌كلایی بوه‌ته‌وه‌، پلاتینۆم به‌ ڕێژه‌ی 0.4% به‌رزبوه‌ته‌وه‌ و گه‌یشتوه‌ته‌ 906.1 دۆلار، هه‌روه‌ها پالادیۆم به‌ ڕێژه‌ی 0.4% به‌رزبوه‌ته‌وه‌ و گه‌یشتوه‌ته‌ 1009.14 دۆلار.",https://www.xendan.org/detailnews/178495
18,ئه‌نجامی پشكنینی DNAی كارگوزاره‌كه‌ی ماڵی پێشڕه‌و دزه‌یی ئاشكراكرا,"خه‌ندان-

کونسوڵی فەخریی فلیپین له‌ هه‌رێمی كوردستان رایگه‌یاند، ئەو پارچانەی جەستە کە لە ماڵی پێشڕەو دزەیی دۆزرانەوە لە دوای بۆردومانکردنی لەلایەن ئێران، ده‌ركه‌وت پارچەی جەستەی میشێل، دایەنی کچەکەی پێشڕەو دزەیی بوه‌.

دوای بۆردومانی سوپای پاسدارانی ئێران بۆ سه‌ر ماڵی پێشڕه‌و دزه‌یی كه‌ به‌هۆیه‌وه‌ چوار كه‌س گیانیان له‌ده‌ستدا و شه‌ش كه‌سیش برینداربون، بێسه‌رشوێنبونی میشێل میندۆزا، كارگوزاره‌كه‌ی ماڵه‌كه‌ راگه‌یاندرا، دوای چه‌ند رۆژێك دۆزینه‌وه‌ی چه‌ند پارچه‌ گۆشتێك له‌و ماڵه‌ ئاشكرا كرا.
 ئەو پارچانەی جەستە کە لە ماڵی پێشڕەو دزەیی دۆزرانەوە ده‌ركه‌وت پارچەی جەستەی میشێل بوە

کونسوڵی فەخریی فلیپین له‌ هه‌رێمی كوردستان به‌ كه‌ناڵی روداوی راگه‌یاندوه‌، ئەو پارچانەی جەستە کە لە ماڵی پێشڕەو دزەیی دۆزرانەوە لە دوای بۆردومانکردنی لەلایەن ئێران، ده‌ركه‌وت پارچەی جەستەی میشێل بوه، کە دایەنی کچەکەی پێشڕەو دزەیی بو.
جگ له‌ كیفی پاره‌كه‌ی و ناسنامه‌كه‌ی و كارتی بانكی،هه‌روه‌ها سێ پارچه‌ گۆشتیش دۆزراونه‌ته‌وه‌
پێشتر موقەدەم کاروان میراودەلی، وتەبێژی بەرگری شارستانی هەولێر به‌ خه‌ندان-ی راگه‌یاندبو، ""چاره‌نوسی میشێل میندۆزا-ی تەمەن 41 ساڵان دیارنییه‌، جگ له‌ كیفی پاره‌كه‌ی و ناسنامه‌كه‌ی و كارتی بانكی، هه‌روه‌ها سێ پارچه‌ گۆشتیش دۆزراونه‌ته‌وه‌ كه‌ به‌ لاشه‌ی مرۆڤ ناوده‌برێت"".
له‌گه‌ڵ له‌دایكبونی ژینادا ئه‌و ژنه‌ چوه‌ته‌ ماڵه‌كه‌ و كاری كردوه‌
میشێل میندۆزا دایه‌نی ژینای ته‌مه‌ن 11 مانگ بوه‌ له‌ ماڵه‌كه‌ی پێشڕه‌و دزه‌یی، موقەدەم کاروان میراودەلی باسی لەوەکردبو، ""له‌گه‌ڵ له‌دایكبونی ژینادا ئه‌و ژنه‌ چوه‌ته‌ ماڵه‌كه‌ و كاری كردوه‌ وه‌كو دایه‌نی ژینا کاری کردوە، تائێستاش چاره‌نوسی نادیاره‌"".",https://www.xendan.org/detailnews/178071
19,دواین لێدوانی سەرۆکی دادگای فیدڕاڵی له‌باره‌ی موچه‌ی فه‌رمانبه‌ران,"خەندان-
دادوەر جاسم عەمیری سه‌رۆكی دادگای باڵای فیدڕاڵی ئامانجی بڕیارەکەی دادگا بۆ خۆجێیکردنی موچەی هەرێمی کوردستان ئاشکرا دەکات و رایده‌گه‌یه‌نێت، پێویسته‌ ناردنی موچەی فەرمانبەرانی هەرێم به‌رده‌وام بێت، تا پرۆسه‌ی به‌نیشتمانیكردن ""ته‌وتین""ی ته‌واو ده‌بێت کە ڕەنگە ماوەیەکی زۆری بخایەنێت.

نوسینگه‌ی ڕاگه‌یاندنی سه‌رۆكایه‌تی كۆماری عێراق له‌ راگه‌یه‌ندراوێكدا بڵاویكرده‌وه‌، دوای ده‌رچونی بڕیاری دادگای باڵای فیدڕاڵی ژماره‌ (224 و موحدتها 259/اتحادیه‌/2023) له‌ رۆژی 21ی (شوبات/2)ی 2024 د. له‌تیف ره‌شید سه‌رۆكی كۆمار له‌گه‌ڵ سه‌رۆكی دادگای باڵای فیدراڵی كۆبوه‌وه‌ بۆ ڕاوێژ سه‌باره‌ت به‌و بابه‌تانه‌ی كه‌ له‌ بڕیاره‌كه‌ی دادگادا له‌ سه‌ره‌وه‌ هاتون.
پڕۆسه‌ی سیاسی دوای ساڵی 2003 له‌سه‌ر بنه‌مای كۆمه‌ڵێك نه‌گۆڕ بوه‌

سه‌رۆكی كۆماری عێراق له‌ كۆبونه‌وه‌كه‌دا ڕایگه‌یاندوه‌، ""پڕۆسه‌ی سیاسی دوای ساڵی 2003 له‌سه‌ر بنه‌مای كۆمه‌ڵێك نه‌گۆڕ بوه‌ كه‌ به‌ ئیراده‌ی سه‌ركرده‌ سیاسییه‌كان له‌سه‌ری ڕێككه‌وتون و له‌ ده‌ستوردا دامه‌زراون، دیارترینیان ئه‌م پره‌نسیپانه‌ ئه‌وه‌یه‌ كه‌ عێراق ده‌وڵه‌تێكی فیدڕاڵی بێت و سیسته‌مێكی حوكمڕانی تێدابێت كه‌ كۆماریخوازی و نوێنه‌رایه‌تی و په‌رله‌مانی بێت و ده‌ستور به‌ ئاشكرا فیدڕاڵیزمی په‌سه‌ند كردوه‌، هه‌رێمی كوردستان و ده‌سه‌ڵاته‌كانیشی، به‌و مانایه‌یه‌ كه‌ ده‌سه‌ڵاتدارانی هه‌رێمی كوردستان ده‌سه‌ڵاتی ته‌واویان به‌سه‌ر هه‌رێم و هاوڵاتیانیدا هه‌یه‌ به‌ شێوه‌یه‌ك كه‌ پێچه‌وانه‌ی ده‌ستور و یاسا نه‌بێت، جگه‌ له‌ ده‌سه‌ڵاته‌ تایبه‌ته‌كانی حكومه‌تی فیدڕاڵی"".
 جێبه‌جێكردنی ئه‌م سیاسه‌ته‌ و دیاریكردنی میكانیزمه‌كانی جێبه‌جێكردن ده‌كه‌ونه‌ چوارچێوه‌ی ده‌سه‌ڵاته‌كانی هه‌رێمه‌وه‌

د. له‌تیف ره‌شید باسی له‌وه‌شكردوه‌، ""كێشانی سیاسه‌تی دارایی و گومرگی، ده‌ركردنی دراو، ڕێكخستنی سیاسه‌تی بازرگانی له‌ سه‌رانسه‌ری سنوره‌كانی هه‌رێم و پارێزگاكان له‌ عێراق، داڕشتنی سیاسه‌تی دراوی ده‌سه‌ڵاتی تایبه‌تی فیدڕاڵین، به‌ڵام جێبه‌جێكردنی ئه‌م سیاسه‌ته‌ و دیاریكردنی میكانیزمه‌كانی جێبه‌جێكردن ده‌كه‌ونه‌ چوارچێوه‌ی ده‌سه‌ڵاته‌كانی هه‌رێمه‌وه‌"".
دادگاكه‌ پابه‌نده‌ به‌وه‌ی كه‌ دامه‌زرێنه‌رانی پڕۆسه‌ی سیاسی له‌سه‌ری ڕێككه‌وتون

لایخۆیه‌وه‌ سه‌رۆكی دادگای باڵای فیدڕاڵی ئاماژه‌ی به‌وه‌داوه‌ كه‌ ""دادگاكه‌ پابه‌نده‌ به‌وه‌ی كه‌ دامه‌زرێنه‌رانی پڕۆسه‌ی سیاسی له‌سه‌ری ڕێككه‌وتون، ئه‌وه‌ی له‌ ده‌ستورێكدا كۆكراوه‌ته‌وه‌ و له‌لایه‌ن عێراقییه‌كانه‌وه‌ قبوڵكراوه‌، په‌یوه‌ندییه‌كانی نێوان ده‌سه‌ڵاته‌ فیدراڵییه‌كان و هه‌رێمه‌كان رێكده‌خات، دادگای باڵای فیدراڵی ده‌یه‌وێت ئه‌وه‌ی له‌ ده‌ستور و یاساكانی كارپێكراودا هاتوه‌ جێبه‌جێی بكات"".
دادگا په‌رۆشی باڵاده‌ستی بنه‌ماكانی دیموكراسی و بڕگه‌كانی ده‌ستوره‌ له‌ هه‌مو شتێكدا كه‌ بڕیار ده‌دات

سه‌رۆكی دادگای باڵای فیدڕاڵی ئه‌وه‌شی وتوه‌، ""دادگا په‌رۆشی باڵاده‌ستی بنه‌ماكانی دیموكراسی و بڕگه‌كانی ده‌ستوره‌ له‌ هه‌مو شتێكدا كه‌ بڕیار ده‌دات، هه‌روه‌ها په‌رۆشی ده‌بێت بۆ به‌دواداچون بۆ میكانیزمه‌كانی جێبه‌جێكردنی بڕیاره‌كه‌ی 21ی (شوبات/2)ی ئه‌مساڵ به‌ شێوه‌یه‌ك كه‌ دڵنیایی بدات له‌ گه‌یاندنی موچه‌ به‌ فه‌رمانبه‌ران و تۆڕی پاراستنی كۆمه‌ڵایه‌تی، كرێكاران و داموده‌زگا ئه‌منییه‌كان له‌ كاتی دیاریكراودا"".
بڕیاره‌كه‌ی دادگای فیدڕاڵی كه‌ تایبه‌ته‌ به‌ موچه‌ی فه‌رمانبه‌رانی هه‌رێمی كوردستان ئامانجی پاراستنی به‌رژه‌وه‌ندی گشتیه‌

په‌یوه‌ست به‌ بڕیاره‌كه‌ی دادگا له‌باره‌ی موچه‌ی فه‌رمانبه‌رانی هه‌رێمی كوردستان، دادوه‌ر جاسم عەمیری وتویه‌تی، ""بڕیاره‌كه‌ی دادگای فیدڕاڵی كه‌ تایبه‌ته‌ به‌ موچه‌ی فه‌رمانبه‌رانی هه‌رێمی كوردستان ئامانجی پاراستنی به‌رژه‌وه‌ندی گشتی و به‌دیهێنانه‌ له‌ دادپه‌روه‌ری كۆمه‌ڵایه‌تی، وه‌زاره‌تی دارایی فیدڕاڵیش هه‌ماهه‌نگی ڕاسته‌وخۆی له‌گه‌ڵ وه‌زاره‌تی دارایی و ئابوری له‌ حكومه‌تی هه‌رێمی كوردستان هه‌یه‌ سه‌باره‌ت به‌ بابه‌تی بڕیاره‌كه‌ و دانانی چوارچێوه‌یه‌ك بۆ جێبه‌جێكردنی بڕگه‌كانی بڕیاره‌كه‌ به‌ شێوه‌یه‌ك كه‌ پارێزگاری له‌ به‌رده‌وامی خه‌رجكردنی موچه‌ به‌بێ وه‌ستان به‌ هۆكاری ته‌كنیكی یان ڕێكاره‌كانی دیكه‌ بكات"".
پڕۆسه‌ی به‌نیشتمانیكردنی موچه‌ ""ته‌وتین"" ره‌نگه‌ كاتێكی زۆری بوێت

ئه‌وه‌شی رونكردوه‌ته‌وه‌، پڕۆسه‌ی به‌نیشتمانیكردنی موچه‌ ""ته‌وتین"" ره‌نگه‌ كاتێكی زۆری بوێت بۆیه‌ موچه‌ به‌ كاش خه‌رج ده‌كرێت بۆ ئه‌و فه‌رمانبه‌رانه‌ی كه‌ ته‌وتینیان نه‌كردوه‌ و رێكاره‌ ته‌كنیكییه‌كانیان ته‌واو نه‌بون.",https://www.xendan.org/detailnews/178258
20,رونكردنه‌وه‌ له‌باره‌ی زیادكردنی نرخی به‌نزینی 450 دیناری ده‌درێت,"خەندان-
سه‌رچاوه‌یه‌ك له‌ حكومه‌تی عێراق ئه‌مڕۆ چوارشه‌ممه‌ ره‌تیكرده‌وه‌، دوای به‌رزكردنه‌وه‌ی نرخی هه‌ردو جۆری محه‌سه‌ن و سوپه‌ری به‌نزین، هیچ نیازێك هه‌بێت بۆ به‌رزكردنه‌وه‌ی نرخی به‌نزینی نۆرماڵ و راشیگه‌یاند، ئامانج له‌بڕیاری زیادكردنی نرخی به‌نزینی سۆپه‌ر و محه‌سه‌ن باشتركردنی كوالێتیه‌كه‌یانه‌.

سه‌رچاوه‌یه‌كی له‌ حكومه‌تی عێراق ئه‌مڕۆ چوارشه‌ممه‌ رایگه‌یاند، هیچ نیازێك نییه‌ نرخی به‌نزینی نۆرماڵ به‌رزبكرێته‌وه‌ و نرخه‌كه‌ی به‌ 450 دینار بۆ هه‌ر لیترێك دیاریكراوه‌.
عێراق بڕیاریدا به‌ڕێژه‌ی نزیكه‌ی 30% بۆ جۆری محه‌سه‌ن و به‌ڕێژه‌ی 25% بۆ كوالێتی ""سوپه‌ر"" به‌رزبكاته‌وه‌

ئێواره‌ی دوێنێ سێشه‌ممه‌ ئه‌نجومه‌نی وه‌زیرانی عێراق بڕیاریدا نرخی به‌نزینی ئۆتۆمبێل به‌ڕێژه‌ی نزیكه‌ی 30% بۆ به‌نزینی جۆری محه‌سه‌ن و به‌ڕێژه‌ی 25% بۆ كوالێتی ""سوپه‌ر"" به‌رزبكاته‌وه‌.
نرخی لیترێك به‌نزینی محه‌سه‌ن له‌ 650 دیناره‌وه‌ بۆ 850 دینار زیاد ده‌كرێت

ئه‌نجومه‌نی وه‌زیران له‌ دانیشتنی ئاسایی خۆیدا ده‌نگیدا به‌ به‌رزكردنه‌وه‌ی نرخی به‌نزینی ئۆتۆمبێل كه‌ له‌ 1ی مانگی (ئایار/5)ی ئه‌مساڵه‌وه‌ ده‌ستپێده‌كات، به‌پێی بڕیاره‌كه‌ش نرخی لیترێك به‌نزینی محه‌سه‌ن له‌ 650 دیناره‌وه‌ بۆ 850 دینار زیاد ده‌كرێت، نرخی لیترێك به‌نزیی سۆپه‌ریش له‌ هه‌زار دیناره‌وه‌ بۆ هه‌زار و 250 دینار به‌رزده‌كرێته‌وه‌.",https://www.xendan.org/detailnews/178553
21,داڕوخانی مزگه‌وتێك كه‌ له‌قۆناغی دروستكردندایه‌ ژماره‌یه‌ك برینداری لێكه‌وته‌وه‌,"خەندان-
مه‌نسوڕ مه‌عروف به‌ڕێوه‌به‌ری گشتیی ته‌ندروستیی نه‌ینه‌وا، ، ئه‌مڕۆ چوارشه‌ممه‌ ڕێنمایییه‌كی به‌په‌له‌ی ده‌ركرد بۆ چاره‌سه‌ركردنی 11 كه‌س كه‌ به‌هۆی داڕمانی سه‌قفی مزگه‌وتێكه‌وه‌ كه‌ له‌ قۆناغی دروستكردندایه‌ برینداربون.

ته‌ندروستی نه‌ینه‌وا له‌ڕاگه‌یه‌ندراوێكدا بڵاویكرده‌وه‌، به‌ ڕێنمایی ڕاسته‌وخۆی مه‌نسوڕ مه‌عروف به‌ڕێوه‌به‌ری گشتیی ته‌ندروستی نه‌ینه‌وا، به‌شی ئۆپه‌راسیۆن و خزمه‌تگوزارییه‌ پزیشكییه‌كانی فریاكه‌وتن، به‌شی فریاكه‌وتنی ده‌ستبه‌جێ، په‌له‌یان كرد بۆ گواستنه‌وه‌ی برینداره‌كان بۆ نه‌خۆشخانه‌كانی نزیك.
مزگه‌وتی خزر كه‌ له‌كاتی دروستكردندایه‌، سه‌قفه‌كه‌ی داڕوخاوه‌

ئاماژه‌ی به‌وه‌شكردوه‌، مزگه‌وتی خزر كه‌ له‌كاتی دروستكردندایه‌، سه‌قفه‌كه‌ی داڕوخاوه‌ و به‌وهۆیه‌وه‌ 11 كه‌س برینداربون كه‌ برینه‌كانیان جیاوازه‌ و له‌ئێستاشدا له‌ نه‌خۆشخانه‌ چاره‌سه‌ری پێویستیان بۆ ده‌كرێت. 

له‌لایه‌كی دیكه‌شه‌وه‌ سه‌رچاوه‌یه‌كی ئه‌منی رایگه‌یاند، ده‌زگا ئه‌منیه‌كان گه‌یشتونه‌ته‌ شوێنی روداوه‌كه‌ و لێكۆڵینه‌وه‌ و به‌دواداچونیان سه‌باره‌ت به‌داڕوخانی سه‌قفی مزگه‌وته‌كه‌ ده‌ستپێكردوه‌.",https://www.xendan.org/detailnews/178551
22,ئەمریکا: هانی هەولێر و بەغدا دەدەین پەیوەندییەکانیان پتەو بکەن,"خه‌ندان-
وەزیری دەرەوەی ئەمریکا بە وەزیری دەرەوەی عیراقی وت، هانی هەولێر و ەبغدا دەدەم بۆ پتەوکردنی پەیوەندییەکانیان، هەروەها هانی عێراق دەدەم رۆڵی تەواوی سەروەری خۆی ببینێت لە گشت بوارەکاندا.
وەزارەتی دەرەوەی ئەمریکا لە راگەیەنراوێکدا بڵاویکردەوە، ئەنتۆنی بلینکن وەزیری دەرەوەی ئەمریکا لەگەڵ فوئاد حسین وەزیری دەروەی عێراق کۆبوەوە و گفتوگۆیان لەبارەی هەماهەنگی ئەمنی، ئابوری، سیاسی و دبلۆماسی بە گوێرەی رێککەوتنی چوارچێوەی ستراتیژی نێوان ئەمریکا و عێراق کرد.
گفتوگۆ لەبارەی دوایین کۆبونەوەی لیژنە هاوبەشە سەربازییەکانی نێوان بەغدا و واشنتن کرا

لە راگەیەنراوەکەی وەزارەتی دەرەوەی ئەمریکا باس لەوەشکراوە، گفتوگۆ لەبارەی دوایین کۆبونەوەی لیژنە هاوبەشە سەربازییەکانی نێوان بەغدا و واشنتن کرا، جگە لەوەش گفتوگۆیان لەبارەی سەردانی داهاتوی محەمەد شیاع سودانی سەرۆک وەزیرانی عێراق کرد.
هانی هەوڵەکانی پتەوکردنی پەیوەندییەکانی نیوان بەغدا و هەولێر دەدەم

لە کۆبونەوەکە ئەنتۆنی بلینکن وەزیری دەرەوەی ئەمریکا وتی، هانی هەوڵەکانی پتەوکردنی پەیوەندییەکانی نیوان بەغدا و هەولێر بۆ بەدەستهێنانی بەرژەوەندییە ئابورییەکان لە پێناو خەڵکی عێراق و باشتر کردنی دخۆی وڵاتەکە دەدەن.
هەروەها هانی عێراق دەدەن رۆڵی تەواوی سەروەری خۆی ببینێت

ئاماژەی بەوەشکرد، هەروەها هانی عێراق دەدەن رۆڵی تەواوی سەروەری خۆی ببینێت و سەقامگیری و ئاسایش وڵاتەکە بۆ هەمو خەڵکەکەی دەستەبەر بکات.",https://www.xendan.org/detailnews/178536
23,یەکێتی: ئەو پارەیەی لە ئێستادا بەردەستە موچەی پێ دابەش بکرێت,"خه‌ندان-
وتەبێژی یەکێتی رایگەیاند، هیچ لەگەڵ ئەوەدا نین موچە دابەش نەکرێت و لە 2014ەوە هەوڵی چارەسەرکردنی کێشەکە دەدەین، بۆیە پێویستە ئەو پارەی لە ئێستادا بەردەستە دابەشبکرێت.
سەعدی پیرە وتەبێژی یەکێتی نیشتمانی کوردستان لە کۆنفرانسێکی رۆژنامەوانیدا رایگەیاند، لە دوایین کۆبونەوەی مەکتەبی سیاسی هەریەکە لە پارتی و یەکێتی بڕیاردرا، بە بەشداری هەمو پێکهاتەکانی کەرکوک ئەنجومەنی پارێزگاکە پێکبهێنرێت و لە ماوەیەکی نزیکیشدا پارێزگار دیاری دەکرێت.
وەزیرەکانی سەر بە حزبی یەکێتی رەتیان کردوەتەوە موچە دابەش نەکرێت

ئاماژەی بەوەشکرد، لە کۆبونەوەی ئەنجومەنی وەزیران، وەزیرەکانی سەر بە حزبی یەکێتی رەتیان کردوەتەوە موچە دابەش نەکرێت، بە بیروڕای یەکێتی راگرتنی دابەشکردنی موچە بیرۆکەیەکی باش نییە.
یەکێتی پێی باشە ئەو پارەیەی لە ئێستادا بەردەستە بە شێوەی موچە دابەش بکرێت

ئەوەشی خستەڕو، نەک دوێنێ و پێرێ، بەڵکو لە ساڵی 2014ەوە یەکێتی هەولێداوە خەڵکی هەرێم بێ موچە نەبێت و لە وادەی خۆیدا موچە دابەش بکرێت، یەکێتی پیی باشە ئەو پارەیەی لە ئێستادا بەردەستە بە شێوەی موچە دابەش بکرێت.
قوباد تاڵەبانی جێگری سەرۆک وەزیرانی هەرێم لە دوایین کۆبونەوەی ئەنجومەنی وەزیران بەشدارنەبوە

سەعدی پیرە باسی لەوەشکرد، قوباد تاڵەبانی جێگری سەرۆک وەزیرانی هەرێم لە دوایین کۆبونەوەی ئەنجومەنی وەزیران بەشدارنەبوە، کە تێیدا بڕیاردرا موچە دابەشنەکرێت، یەکریزی لایەنە کوردییەکان لە بەغدا دەمێکە داواکاری یەکێتییە بۆ ئەو مەبەستە پرسیار لە پیرمام بکەن باشترە.",https://www.xendan.org/detailnews/178117
24,خه‌ندان زانیاری نوێ له‌باره‌ی موچه‌ بڵاوده‌كاته‌وه‌,"خەندان-
له‌كۆبونه‌وه‌ی ئه‌نجومه‌نی وه‌زیرانی هه‌رێمی كوردستاندا، بڕیار ده‌درێت ئه‌مڕۆ لیستی موچه‌ی مانگی (شوبات/2)ی 2024ی فه‌رمانبه‌ران بڵاوبكرێته‌وه‌ و دوای جه‌ژنیش له‌گه‌ڵ گه‌یشتنی پاره‌ی دیكه‌ له‌به‌غداوه‌، ده‌ست به‌دابه‌شكردنی موچه‌ی مانگی (ئازار/3)ی فه‌رمانبه‌ران ده‌كرێت.

به‌گوێره‌ی ئه‌و زانیاریانه‌ی له‌سه‌رچاوه‌یه‌كی ئاگادار له‌ كۆبونه‌وه‌كه‌ی ئه‌مڕۆی حكومه‌تی هه‌رێم به‌ خه‌ندان دراون، له‌كۆبونه‌وه‌كه‌ی ئه‌نجومه‌نی وه‌زیران، كه‌ ئێستا ده‌ستیپێكردوه‌، بڕیارده‌درێت ئه‌مڕۆ لیستی موچه‌ی مانگی (شوبات/2) بڵاوبكرێته‌وه‌ و له‌ سبه‌ینێ پێنجشه‌ممه‌وه‌ ده‌ست به‌دابه‌شكردنی موچه‌ی ئه‌و مانگه‌ بكرێت.

بڕیار له‌سه‌ر شێوازی خشته‌ی دابه‌شكردنی موچه‌ ده‌درێت

ئاماژه‌ی به‌وه‌شكردوه‌، هه‌ر له‌كۆبونه‌وه‌كه‌ی ئه‌مڕۆدا بڕیار له‌سه‌ر شێوازی خشته‌ی دابه‌شكردنی موچه‌ ده‌درێت، به‌جۆرێك له‌ماوه‌ی 10 رۆژدا موچه‌ی سه‌رجه‌م وه‌زاره‌ت و دەستە وداموده‌زگاكانی حكومه‌تی هه‌رێم دابه‌شبكرێت.

هه‌رێم له‌گه‌ڵ به‌غدا رێكه‌وتنی بۆ چاره‌سه‌ری كێشه‌كانی لیستی موچه‌ی هێزه‌ ئه‌منیه‌كان كردوه‌


سه‌باره‌ت به‌موچه‌ی مانگی (ئازار/3)ی 2024ی فه‌رمانبه‌رانیش، خه‌ندان زانیویه‌تی، ""حكومه‌تی هه‌رێم له‌گه‌ڵ به‌غدا رێكه‌وتنی بۆ چاره‌سه‌ری كێشه‌كانی لیستی موچه‌ی هێزه‌ ئه‌منیه‌كان كردوه‌، راسته‌وخۆ له‌دوای جه‌ژن حكومه‌تی فیدڕاڵی موچه‌ی مانگی (ئازار/3) ره‌وانه‌ ده‌كات و ده‌ستبه‌جێ له‌هه‌رێمی كوردستانیش ده‌ست به‌دابه‌شكردنی ده‌كرێت"".
ئەوەی لە توانای حکومەتی هەرێمدا بێت دەیكات بۆ پاراستنی بەرژوەندی هاوڵاتیان


ئه‌وه‌ش له‌كاتێكدایه‌ ئێواره‌ی دوێنێ مه‌سرور بارزانی سەرۆکی حکومەتی هەرێم رایگەیاند، ئەوەی لە توانای حکومەتی هەرێمدا بێت دەیكات بۆ پاراستنی بەرژوەندی هاوڵاتیان، لە کۆبونەوەی سبەینێ (واته‌ ئه‌مڕۆ)ی ئەنجومەنی وەزیران بڕیارێک دەدەن هەمو لایەنێک خۆی بکاتە خاوەنی.

وتیشی، ""ئەوەی لە توانای حکومەتی هەرێمی کوردستاندا بێت دەکرێت، بۆ ئەوەی کارێک بکرێت لە بەرژەوەندی خەڵکی هەرێمی کوردستان بێت و دڵنیایی دەدەنە خەڵکی، کە دەست لە ماف و شایستە دەستورییەکان بەرنادەن"".",https://www.xendan.org/detailnews/178558
25,ئه‌نجومه‌نی وه‌زیرانی هه‌رێم تایبه‌ت به‌موچه‌ی فه‌رمانبه‌ران كۆده‌بێته‌وه‌,"خەندان-
بڕیارە ئەمڕۆ کۆبونەوەی ئەنجومەنی وەزیرانی هەرێمی كوردستان ئه‌نجامبدرێت، یه‌كێك له‌ ته‌وه‌ره‌ سه‌ره‌كیه‌كانی كۆبونه‌وه‌كه‌ش بڕیاردان ده‌بێت له‌سه‌ر شێوازی و واده‌ی دابه‌شكردن موچه‌ی مانگی (شوبات/2)ی 2024 فه‌رمانبه‌ران.

به‌گوێره‌ی زانیاریه‌كانی خه‌ندان، ئەمڕۆ ئەنجومەنی وەزیران كۆبونه‌وه‌ی ئاسایی خۆی ئه‌نجامده‌دات، له‌كۆبونه‌وه‌كه‌دا ته‌وه‌ری سه‌ره‌كی گفتوگۆی موچەی مانگی (شوبات/2)ی فه‌رمانبه‌ران ده‌بێت و چاوەڕوان دەکرێت بڕیار بدرێت دەست بە دابەشکردنی موچە بکرێت.
ئاوات جه‌ناب نوری وەزیرى دارایی راپۆرتێک سه‌باره‌ت به‌ دۆخى دارایی ده‌خاته‌ڕو

بەگوێرەى کارنامەى کۆبونەوەکەى ئەنجومەنى وەزیران، ئاوات جه‌ناب نوری وەزیرى دارایی راپۆرتێک سه‌باره‌ت به‌ دۆخى دارایی و ئامادەکارىه‌كان بۆ دابەشکردنى موچەى فەرمانبەران ده‌خاته‌ڕو.
ئەوەی لە توانای حکومەتی هەرێمدا بێت دەیكات بۆ پاراستنی بەرژوەندی هاوڵاتیان

ئه‌وه‌ش له‌كاتێكدایه‌ ئێواره‌ی دوێنێ مه‌سرور بارزانی سەرۆکی حکومەتی هەرێم رایگەیاند، ئەوەی لە توانای حکومەتی هەرێمدا بێت دەیكات بۆ پاراستنی بەرژوەندی هاوڵاتیان، لە کۆبونەوەی سبەینێ (واته‌ ئه‌مڕۆ)ی ئەنجومەنی وەزیران بڕیارێک دەدەن هەمو لایەنێک خۆی بکاتە خاوەنی.

وتیشی، ""ئەوەی لە توانای حکومەتی هەرێمی کوردستاندا بێت دەکرێت، بۆ ئەوەی کارێک بکرێت لە بەرژەوەندی خەڵکی هەرێمی کوردستان بێت و دڵنیایی دەدەنە خەڵکی، کە دەست لە ماف و شایستە دەستورییەکان بەرنادەن"".",https://www.xendan.org/detailnews/178547
26,لێدوانی مەسرور بارزانی لەبارەی کۆبونەوەی سبەینێی ئەنجومەنی وەزیران,"خه‌ندان-
سەرۆکی حکومەتی هەرێمی کوردستان رایگەیاند، ئەوەی لە توانای حکومەتی هەرێمدا بێت دەیکە بۆ پاراستنی بەرژوەندی هاوڵاتیان، لە کۆبونەوەی سبەینێی ئەنجومەنی وەزیران بڕیارێک دەدەن هەمو لایەنێک خۆی بکاتە خاوەنی.
مەسرور بارزانی سەرۆکی حکومەتی هەرێمی کوردستان لە وتارێکدا رایگەیاند، سوپاسی خەلكی هەرێمی کوردستان دەکات لە پشو دڕیأییان و متمانەیان بە حکومەتی هەرێمی کوردستان.
دۆخێکی ناخۆش بۆ خەڵکی هەرێم هاتوەتە پێشەوە
ئاماژەی بەوەشکرد، دۆخێکی ناخۆش بۆ خەڵکی هەرێم هاتوەتە پێشەوە، بە هۆکاری جیاواز هەوڵدراوە موچە و بودجەی هەرێمی کوردستان دابین نەکرێت، لە ئەنجامیشدا کێشەی ئابوری خەڵک زیاتر بوە.
 ئەوەی لە توانای حکومەتی هەرێمی کوردستاندا بێت دەکرێت
ئەوەشی خستەڕو، ئەوەی لە توانای حکومەتی هەرێمی کوردستاندا بێت دەکرێت، بۆ ئەوەی کارێک بکرێت لە بەرژەوەندی خەڵکی هەرێمی کوردستان بێت و دڵنیایی دەدەنە خەڵکی، کە دەست لە ماف و شایستە دەستورییەکان بەرنادەن و وتیشی، ""سبەی بڕیارێک دەدەین هەمو لایەنێک خۆی بکاتە خاوەنی.""
ماوەیەکی زۆرە پلان هەیە قەوارەی هەرێمی کوردستان لاوازبکرێت
مەسرور بارزانی باسی لەوەشکرد، ماوەیەکی زۆرە پلان هەیە قەوارەی هەرێمی کوردستان لاوازبکرێت، لەوە ناخۆشتر ئەوەیە لە ناوخۆدا هاوکاری ئەو بیرۆکەیە دەدرێت، تا قەوارەی هەرێمی کوردستان لاواز بکرێت.",https://www.xendan.org/detailnews/178529
27,په‌كه‌كه‌ چۆن بوه‌ته‌ خاوه‌نی چەكی دژە فڕۆكە؛ زانیاری نوێ و هه‌ڵوێستی توركیا راگه‌یه‌ندرا,"خه‌ندان-

دوای ئه‌وه‌ی پارتی کرێکارانی کوردستان (پەکەکە) رایگه‌یاند، توانای خستنەخوارەوەی فڕۆکە بێفڕۆکەوانەکانی تورکیای بەدەستهێناوە، یەحیا بوستان، ستوننوسی نزیك لە حكومەتی توركیا پشتڕاستیكرده‌وه‌، پارتی كرێكاران تەكنەلۆژیای فڕۆكەی بێفڕۆكەوانەی بەدەستهێناوە و ئه‌نقه‌ره‌ گومانی هه‌یه‌ ""به‌هاوكاری یه‌كێتی"" به‌و ته‌كنه‌لۆژیایه‌ گه‌یشتبێت، به‌ڵام به‌رپرسێكی توركیا ده‌ڵێت، ""ڕون نییە کێ ئەو سیستمانەیان بۆ دابیندەکات"".

20ی ئه‌م مانگه‌، فەرماندەیی بڕیارگەی ناوەندی نەپەگە ""مزگێنی نەورۆز""ی ئاشکراکرد و رایگه‌یاند، سیستمی موشەکی پێویست بۆ خستنه‌خواره‌وه‌ی فڕۆكه‌ بێفڕۆكه‌وانه‌كانی توركیای دۆزیوه‌ته‌وه‌ و تائێستا 15 فڕۆكه‌ی بێفڕۆكه‌وانی خستوه‌ته‌ خواره‌وه‌.

ماڵپه‌ڕی Middle East Eyeی بریتانی راپۆرتێكی به‌ ناونیشانی ""ئایا پارتی كرێكاران فڕۆكەی بێفڕۆكەوانی خۆكوژی بەدەستهێناوە بۆ كردنە ئامانجی فڕۆكە توركییەكان؟"" بڵاوكردوه‌ته‌وه‌، كه‌ هه‌ردو نوسه‌ری تورك ڕاگیپ سۆیلو و لێڤێنت کەمال ئاماده‌یان كردوه‌.
پەکەکە تەکنەلۆژیای دژه‌ فڕۆکەی بێفڕۆکەوانی خۆکوژی کامیکازی بەدەستهێناوە

یەحیا بۆستان، ستونی تورک و نزیك له‌ حكومه‌تی ئه‌نقه‌ره‌، باسی له‌وه‌كردوه‌، ""پەکەکە تەکنەلۆژیای دژه‌ فڕۆکەی بێفڕۆکەوانی خۆکوژی کامیکازی بەدەستهێناوە بۆ ئەوەی هەوڵی بە ئامانجگرتنی فڕۆکەی بێفڕۆکەوانی تورکیا بدات"".
پارتی كرێكاران له‌ رێگه‌ی یه‌كێتی نیشتیمانیه‌وه‌ دەستی بەو تەکنەلۆژیایە گەیشتوە

بۆستان لە وتارێکدا لە ڕۆژنامەی یەنی شه‌فه‌ق-ی سەر بە حکومەتی توركیادا نوسیویه‌تی، ""پارتی كرێكاران له‌ رێگه‌ی یه‌كێتی نیشتیمانی كوردستانه‌وه‌ دەستی بەو تەکنەلۆژیایە گەیشتوە، هه‌روه‌ها ئێران بە شێوەیەکی ناڕاستەوخۆ پشتگیری لە پەکەکە كردوه‌ ئه‌وه‌ش شتێک کە ماوەیەکە ئەنقەرە بێزار دەکات"".
ئەنقەرە پێیوایە بافڵ تاڵەبانی لە نزیکەوە لەگەڵ هێزه‌كانی سوریای دیموكرات لە سوریا کاردەکات 


له‌ راپۆرته‌كه‌ی Middle East Eyeدا هاتوه‌، ""ئەنقەرە پێیوایە بافڵ تاڵەبانی سەرۆکی یەکێتی نیشتیمانی کوردستان لە نزیکەوە لەگەڵ هێزه‌كانی سوریای دیموكرات لە سوریا کاردەکات و پێداویستی و دەستگەیشتن بە فڕۆکەكانیان بۆ دابین دەکات، هه‌ر ئه‌و تێڕوانینه‌ بوه‌ كه‌ وایكردوه‌ توركیا له‌ ساڵی 2023دا ئاسمانی خۆی بەڕوی شاری سلێمانیدا دابخات"".
 
تورکیا فڕۆکە بێفڕۆکەوانە بەناوبانگەکانی وەک ""بەیرەقدار TB2"" و ""ئانکا""ی بەکارهێناوە

تورکیا فڕۆکە بێفڕۆکەوانە بەناوبانگەکانی وەک ""بەیرەقدار TB2"" و ""ئانکا""ی بەکارهێناوە بۆ بۆردومانه‌كانی له‌ خاكی هه‌رێمی كوردستاندا (سه‌دان هاوڵاتی مه‌ده‌نی گیانیان له‌ده‌ستداوه‌ و برینداربون)، هه‌روه‌ها له‌ ساڵی 2016وه‌ سوپای توركیا چه‌ندین ئۆپەراسیۆنی سەربازی لە دژی پەکەکە لە ناو خاكی هه‌رێمی كوردستان ئەنجامداوە.
ئەگەر  توانای بەرپەرچدانەوەی ئەو هێرشانەی توركیای بەدەستهێنابێت هاوسەنگی لە بەرەکانی شەڕدا دەگۆڕێت

له‌ راپۆرته‌كه‌دا هاتوه‌، ""ئەگەر بەڕاستی پەکەکە توانای بەرپەرچدانەوەی ئەو هێرشانەی توركیای بەدەستهێنابێت كه‌ له‌ رێگه‌ی فڕۆكه‌ی بێفڕۆكه‌وانه‌وه‌ ئه‌نجامیده‌دات، ئه‌وا دەتوانێت هاوسەنگی لە بەرەکانی شەڕدا بگۆڕێت"".
بەرپرسێکی ئاگاداری تورکیا: پەکەکە هەوڵی بەدەستهێنانی سیستەمی فڕۆکەی بێفڕۆکەوان دەدات


بەرپرسێکی ئاگاداری تورکیا کە قسه‌ی بۆ Middle East Eye كردوه‌، پشتڕاستی كردوه‌ته‌وه‌ کە ""پەکەکە هەوڵی بەدەستهێنانی سیستەمی فڕۆکەی بێفڕۆکەوان دەدات، بەڵام ڕون نییە کێ ئەو سیستمانەیان بۆ دابین دەکات"".
 
پەکەکە سیستەمی کامیکازی دژە فڕۆکەی بێفڕۆکەوانی مێراجی دروستکراوی ئێرانی بەدەستهێناوە

سەرچاوە جیاوازەکان کە نەیانویست ناویان ئاشکرا بکرێت، ڕایانگەیاندوە، ""پەکەکە سیستەمی کامیکازی دژە فڕۆکەی بێفڕۆکەوانی مێراجی دروستکراوی ئێرانی بەدەستهێناوە و ئەو سیستەمە لە ڕێگەی دو کەناڵی پەیوەست بە تارانەوە بۆ ئەو گروپە ڕەوانە کراوە"".

حورسیت دینگل، توێژەر لە سەنتەری لێکۆڵینەوەی ئێرانی کە بنکەکەی لە ئەنقەرەیە، ڕایگەیاندوە، گرتە ڤیدیۆییەکان كه‌ پەکەکە بڵاویكردونه‌ته‌وه‌ كه‌ گوایه‌ فڕۆكه‌ی بێفڕۆكه‌وانی خستوه‌ته‌ خواره‌وه‌، ""کوالێتی زۆر نزمە و بابه‌ته‌كه‌ یه‌كلایی ناكاته‌وه‌"".
سیستمی مۆدێلی مێراج-532 کە لە عێراقدا هەیە، دەتوانێت فڕۆکەی بێفڕۆکەوان لە بەرزاییه‌كی زۆردا بکاتە ئامانج

ئاماژەی بەوەشکردوە، ""هەرچەندە سیستمی مۆدێلی مێراج-532 کە لە عێراقدا هەیە، دەتوانێت فڕۆکەی بێفڕۆکەوان لە بەرزاییه‌كی زۆردا بکاتە ئامانج، به‌ڵام مۆدێلەکانی دیكه‌ وەکو مێراج 521 هەمان کاریگەرییان نییە و ناگەنە بەرزایییەکی زۆر"".
لانیکەم سێ کوتلەی چەکداری عێراق توانای تەکنیکی و چەکی پێویستیان هەیە

فەرماندە سەربازییەکان و ئەفسەرانی سوپای عێراق و چاودێران لە ساڵی 2021 بە Middle East Eye یان ڕاگەیاندبو، ""لانیکەم سێ کوتلەی چەکداری عێراق توانای تەکنیکی و چەکی پێویستیان هەیە بۆ ئەنجامدانی هێرشی بەرفراوان بەبەکارهێنانی فڕۆکەی بێفڕۆکەوانی ئێرانی"".
 عێراق دوای لۆبیکردنی چڕ و پڕی تورکیا، پەکەکەی وەک ""رێکخراوی قەدەغەکراو"" ناساند

سەرەتای ئەم مانگە عێراق دوای لۆبیکردنی چڕ و پڕی تورکیا، پەکەکەی وەک ""رێکخراوی قەدەغەکراو"" ناساند، باس له‌وه‌شده‌كرێت كه‌ ""رێككه‌وتنی هه‌ردو وڵاتی له‌باره‌ی هێرشی ئه‌مساڵ بۆ سه‌ر پێگه‌كانی په‌كه‌كه‌ی له‌ خاكی هه‌رێمی كوردستانی لێكه‌وتبێته‌وه‌"".
ئەنقەرە دەڵێت، پەکەکە هەڕەشە لە پڕۆژەی ڕێگای گەشەپێدانی عێراق دەکات

ئەنقەرە دەڵێت، ""پەکەکە هەڕەشە لە پڕۆژەی ڕێگای گەشەپێدانی عێراق دەکات، کە ئامانجی دامەزراندنی ڕێگایەکی خێرا و هێڵی ئاسنینه‌ بە درێژایی 1200 کیلۆمەتر، کە لە ڕێگەی عێراقەوە کەنداو بە تورکیاو وڵاتانی ئه‌وروپاوه‌ ده‌بەستێتەوە"".

هەروەها بەرپرسانی تورکیا پێشتر گلەیی ئەوەیان هەبو کە ئێران کاریگەری نەرێنی بەسەر عێراقدا هەیە کاتێک باس لە بەرەنگاربونەوەی پەکەکە دەکرێت له‌ناو خاكی عێراقدا.",https://www.xendan.org/detailnews/178408
28,نەپەگە دۆزینه‌وه‌ی سیستمی موشه‌كی دژی درۆنه‌كانی توركیای راگه‌یاند,"خه‌ندان-

فەرماندەیی بڕیارگەی ناوەندی نەپەگە ""مزگێنی نەورۆز""ی ئاشکراکرد و رایگه‌یاند، سیستمی موشەکی پێویست بۆ خستنه‌خواره‌وه‌ی فڕۆكه‌ بێفڕۆكه‌وانه‌كانی توركیای دۆزیوه‌ته‌وه‌ و تائێستا 15 فڕۆكه‌ی بێفڕۆكه‌وانی خستوه‌ته‌ خواره‌وه‌.

فەرماندەیی بڕیارگەی ناوەندی پاراستنی گەل (نەپەگە) ئه‌مڕۆ چوارشه‌ممه‌ له‌ راگه‌یه‌ندراوێكدا باسی له‌وه‌كردوه‌، ""بە بەهارێکی نوێوە پیرۆزبایی لە نەورۆز جەژنی ئازادی گەلەکەمان دەکەین، جەژنی نەورۆز لە هەموان پیرۆز دەکەین، دەزانرێت کە سوپای تورکیا چەندین ساڵە لە هەمو ئاستێکدا هێرش دەکات و بە پشتیوانی سیاسی، سەربازی و تەکنەلۆژیایی کە لە هێزە هەرێمی و نێونەتەوەییەکان وەریدەگرێت، هەوڵ دەدات بە سەر تێکۆشانی ئێمە زاڵ بێت"".
سوپای توركیا زیاتر پشتی به‌ فڕۆكه‌ی بێفڕۆكه‌وان ده‌به‌ست  کە بە پشتیوانی هەندێک هێزی نێونەتەوەیی توانیبوی دروستی بکات

ئاماژه‌ی به‌وه‌شكردوه‌، له‌م شه‌ڕانه‌ی دواییدا سوپای توركیا زیاتر پشتی به‌ فڕۆكه‌ی بێفڕۆكه‌وان ده‌به‌ست، کە ""بە پشتیوانی هەندێک هێزی نێونەتەوەیی توانیبوی دروستی بکات و هێرشی کردە سەر گەریلاکان و خەڵک، بڕوایوابو کە بەو چەکە کە نوێترین تەکنەلۆژیای سەردەمە دەتوانێت بگاتە ئەنجام، بە تایبەتی لە باشوری کوردستان و رۆژئاڤای كوردستان لە زۆر ناوچە جیاجیاكان لە دژی خەڵکە بێتاوانەکەمان بە دەیان هێرشی ئەنجامدا، بە سەدان مرۆڤی ئێمەی تیرۆر کرد"".
سیستمی موشەکی پێویست بۆ شەڕی فڕۆکەی بێفڕۆکەوانمان دۆزییەوە

نەپەگە ده‌ڵێت، ""سەرباری هەمو هەوڵەکانی توركیا بۆ گۆشەگیرکردنی گەلەکەمان لە ئاستی نێونەتەوەیی، گەلی کورد سیستمی موشەکی پێویست بۆ ئەم شەڕەی دۆزییەوە و گەیشتە ئەو ئاستەی دەوڵەتی تورکیا بخاتە ناو هاوسەنگیەک، ئه‌وه‌ش له‌كاتێكدایه‌ دەوڵەت و سوپای تورکیا زۆر متمانەی بە درۆنه‌كانی خۆی ده‌كات و لە هەمو شوێنێک پڕۆپاگەندەی بۆ دەکات"". 
لە 13ی شوباتی 2023وە تا ئێستا هێزەکانمان 15 درۆنی هێرشبەریان خستەخوارەوە

له‌ راگه‌یه‌ندراوه‌كه‌دا هاتوه‌، ""لە 13ی (شوبات/2)ی 2023ەوە تائێستا هێزەکانمان 15 درۆنی هێرشبەر (فڕۆكه‌ی بێفڕۆكه‌وان) لە جۆرە جیاجیاکانیان خستوەتەخوارەوە، جگە لە هەندێک چالاکی کە بەهۆی کێشەی تەکنیکییەوە دیمەنەکانیان تۆمارنەکراون"".


لیستی ئەو درۆنانەی به‌پێی راگه‌یه‌ندراوه‌كه‌ خراونەتەخوارەوە
13ی شوباتی 2023 لە ئاسمانی گارە بەیرەقدار TB2

18ی شوباتی 2023 لە ئاسمانی گارە بەیرەقدار TB2

8ی حوزەیرانی 2023 لە ئاسمانی قەندیل ئانکا

14ی حوزەیرانی 2023 لە ئاسمانی قەندیل بەیرەقدار TB2

21ی حوزەیرانی 2023 لە ئاسمانی گارە ئانکا

22ی حوزەیرانی 2023 لە ئاسمانی قەندیل ئاکسونگور

5ی تەموزی 2023 لە ئاسمانی گارە ئاکنجی

8ی تەموزی 2023 لە ئاسمانی گارە بەیرەقدار TB2

17ی تەموزی 2023 لە ئاسمانی قەندیل ئانکا

30ی تەموزی 2023 لە ئاسمانی قەندیل ئاکنجی

15ی ئابی 2023 لە ئاسمانی گۆڕەپانی شەهید دەلیلی رۆژئاوای زاپ ئانکا

5ی تشرینی دوەمی 2023 لە ئاسمانی زاپ/ ئەشکەوتی برینداران بەیرەقدار TB2

6ی تشرینی دوەمی 2023 لە ئاسمانی گۆڕەپانی شەهید دەلیلی رۆژئاوای زاپ ئاکسونگور

28ی کانونی یەکەمی 2023 لە ئاسمانی گۆڕەپانی شەهید دەلیلی رۆژئاوای زاپ بەیرەقدار TB2

1ی ئاداری 20224 لە ئاسمانی زاپ/چیارەش فڕۆکەی بێفڕۆکەوانی هێرشبەری جۆری ئانکا لە لایەن هێزەکانمانەوە لەناوبرا.",https://www.xendan.org/detailnews/178309
29,مەسرور بارزانی وادەی چارەسەرکردنی کێشەی موچەی فەرمانبەرانی راگەیاند,"خه‌ندان-
مەسرور بارزانی سەرۆک وەزیرانی هەرێمی کوردستان رایگەیاند، لەگەڵ محەەمد شیاع سودانی سەرۆک وەزیرانی عێراق لەبارەی کێشەی موچە گفتوگۆکم کردوە و پێی وتم چەند رۆژێکی دیکە کێشەکە چارەسەر دەبێت.
مەسرور بارزانی سەرۆکی حکومەتی هەرێمی کوردستان لە فیستیڤاڵی نەورۆز لە شاری ئاکرێ رایگەیاند، سوپاسی خەڵکی هەرێمی کوردستان دەکەم، کە لەم دواییانەدا خۆراگربون بەرامبەر بە کێشە و گرفتەکانی موچە.
گرفتی هەرێمی کوردستان تەنها موچە نییە

ئاماژەی بەوەشکرد، بەڵام گرفتی هەرێمی کوردستان تەنها موچە نییە، بەڵکو داخوازی و رێباز، میللەت و وڵاتی ئێمە لە موچە گرنگترە، لەبارەی ئەو کێشەیەشەوە لەگەڵ محەمەد شیاع سودانی سەرۆک وەزیرانی عێراق گفتوگۆم کردوە و چەند رۆژێکی دیکە کێشەکان چارەسەر دەبن.
وەزارەتی دارایی عێراق بڕی 600 ملیار دیناری بۆ موچەی فەرمانبەرانی هەرێمی کوردستان رەوانەکردوە

تا ئەم ساتە وەزارەتی دارایی عێراق بڕی 600 ملیار دیناری بۆ موچەی فەرمانبەرانی هەرێمی کوردستان رەوانەکردوە، بەڵام وەزارەتی دارایی عێراق هیچ وادەیەکی فەرمی بۆ دابەشکردنی موچەی مانگی (شوبات/2) دیاری نەکردوە، لە کاتێکدا تەنها 11 رۆژ ماوە بۆ گەیشتن بە مانگی (نیسان/4).",https://www.xendan.org/detailnews/178325
30,"""ھەژماری من تەپڵی سەرکەوتن لێدەدات"" چۆن بو بە پڕۆژەی ھەموان؟ خەندان زانیاری ورد و نەبیستراو بڵاودەکاتەوە","خەندان-
دوای پێداگری زۆری حکومەتی هەرێمی کوردستان (تیمی پارتی) لەسەر جێگیرکردنی پڕۆژەی ""هەژماری من"" لە بەرامبەر پڕۆژەی تەوتینی حکومەتی فیدڕاڵی عێراق، پارتی دیموکراتی کوردستان و یەکێتی نیشتمانی کوردستان رێککەوتن لەسەر سەرانسەریکردنی پڕۆژەی هەژمارەکە کە ئێستا لەلایەن بەشێکی زۆری مامۆستایان و فەرمانبەرانی ناڕازییەوە رەتدەکرێتەوە.
بەگوێرەی زانیاریەکانی خەندان، هەریەکە لە پارتی دیموکراتی کوردستان لەگەڵ یەکێتی نیشتمانی کوردستان و بزوتنەوەی گۆڕان کە پێکهێنەری سەرەکی کابینەی نۆیەمی حکومەتی هەرێمی کوردستانن لەبارەی پڕۆژەی ""هەژماری من"" گەیشتونەتە رێککەوتن و پڕۆژەکە لە سەرانسەری هەرێمی کوردستان جێبەجێ دەکرێت، ""ئەوەش دوای ئەوەی هەریەکەیان بانکی دڵخوازی خۆیان لە پڕۆژەکە جێگیرکرد"". 
پڕۆژەی ""هەژماری من"" بەرامبەر بە دانپێدانانی کۆمپانیای سۆمۆ
خەندان زانیویەتی، رێککەوتنەکە تەنها لە ناوخۆی کوردستاندا نەماوەتەوە بەڵکو لەوبارەیەوە لەگەڵ حکومەتی فیدراڵی گەیشتونەتە رێککەوتن لەبەرامبەر دانپێدانانی حکومەتی هەرێم بۆ کۆمپانیای بەبازاڕکردنی نەوتی عێراق (سۆمۆ) بۆ فرۆشتنی نەوتی کوردستان لە رێگەی بۆرییەوە، کە ساڵێک و یەک رۆژی تەواوە هەناردەکردنی راگیراوە. 
حکومەتی فیدڕاڵ گڵۆپی سەوز بۆ پڕۆژەی ""هەژماری من"" هەڵدەکات
هەڵکردنی گڵۆپی سەوزی حکومەتی فیدڕاڵی عێراق بۆ پڕۆژەی ""هەژماری من"" لە کاتێکدایە کە دادگای فیدڕاڵی عێراق لەوەڵامی سكاڵایەکدا لەسەر موچه‌ی فەرمانبەرانی هەرێمی کوردستان بڕیاریدا بە تەوتینکردنی فەرمانبەرانی هەرێم لە رێگەی بانکەکانی عێراقەوە، ئەو پڕۆژەیەی کە دەستبەجێ بوە مایەی دڵخۆشی بەشێکی زۆر لە موچەخۆران و لەبەرامبەردا نیگەرانی تیمی پارتی لە حکومەتی هەرێم، کە بە هەوڵدان بۆ بچوککردنەوەی هەرێمی کوردستان ناویانبرد. 
""هەژماری من"" بەهێزتر لە جاران کاری لەسەر دەکرێت
بڕیاره‌کەی دادگای فیدڕاڵی بوەهۆی ئەوەی باس لە کۆتاییهاتنی پڕۆژەی ""هەژماری من"" بەر لە لەدایکبونی بکرێت، بەڵام ئێستا پێدەچێت بەو رێککەوتنە پڕۆژەکە بەهێزتر لە جاران لە تەنها لە پارێزگاکانی هەولێرو سلێمانی ئۆکەی هەبو، بکەوێتەکار. 
حكومه‌ت دەڵێت: ئامانجی دابینكردنی ڕێگەیەكی پارێزراو و گونجاوە بۆ دەستڕاگەیشتن بە موچە
11ی (تشرینی یەکەم/10)ی 2023 مەسرور بارزانی، سەرۆکی حکومەتی هەرێمی کوردستان دەستپێشخەریی ""هەژماری من""ی ڕاگەیاند، ئەوکات باسلەوەکرا، پڕۆژەیەكی گشتگیری دارایییە و ئامانجی دابینكردنی ڕێگەیەكی پارێزراو و گونجاوە بۆ دەستڕاگەیشتن بە موچە و سودمەندبونی كەرتی گشتی وتایبەتی، هەروەها هەنگاوێکە بۆ بە مۆدێرنکردنی کەرتی بانکی. 
پڕۆژەی ""هەژماری من""، لە مانگی (شوبات/2)ی 2023 وەك تاقیكردنەوە لە نەخۆشخانەی مندااڵن و منداڵبون لە هەولێر دەستیپێكرد و لەوكاتەوە تا ئێستا نزیکەی 300 هەزار فەرمانبەر لە پڕۆژەکەدا تۆمارکراون. 
""هەژماری من"" سەرچاوەیەکە بۆ ڕێگریکردن لە سپیکردنەوەی پارە و کۆتایهێنان بە گەندەڵی
وەزارەتی دارایی و ئابوری کە وەزیرەکەی لە پشکی گۆڕانە لە راگەیەنراوێکدا باسی لەوەکردوە، مەبەستی پرۆژەی ""هەژماری من"" دروستکردنی بانک نییە بەڵکو پرۆژەیەکی گشتگیری دارایی پێشکەوتوە کە ئامانج لێی دابینکردنی ڕێگەیەکی پارێزراو و گونجاوە بۆ دەست ڕاگەیشتن بەچەندین خزمەتگوزاری دارایی و بانکی سەردەم و دابین کردنی موچەو پێدانی چەندین جۆری قەرو سلفە و پێشینە لەلایەن بانکەکانەوە بۆ فەرمانبەران و سودمەندانی هەرێمی کوردستان، هەروەها سەرچاوەیەکە بۆ ڕێگریکردن لە سپیکردنەوەی پارە و کۆتایهێنان بە گەندەڵی.
وەزارەتی دارایی ئاشکرای دەکات، لەئێستادا پرۆژەی هەژماری من لە پارێزگاکانی سلێمانی و دهۆک لە قۆناغی جێبەجێکردندایە و لەماوەی چەند هەفتەی ڕابردودا نزیکەی 40 هەزار موچەخۆر هەژماریان بۆ کراوەتەوەو قۆناغی یەکەمی گەڕانەوەی کارتی بانکیش بۆ فەرمانبەران دەستی پێکردوە لە هەردو پارێزگاکە.",https://www.xendan.org/detailnews/178539
31,گلۆپی سەوزی ئێران بۆ سەربازەکانی تورکیا لەسەر شەقامەکانی عێراق دادەگیرسێت,"خه‌ندان-
حەشدی شەعبی هاوبەشێکی نوێ دەهێنێتە میحوەری نێوان بەغدا و ئەنقەرە، ئێرانیش چاودێری نەخشەکان دەکات، تورکیا و عێراق رێککەوتنێکی تۆکمەیان واژۆکردوە بۆ بەرەنگاربونەوەی پارتی كرێكارانی كوردستان (پەکەکە)، نیازیان هەیە لە دوای کۆتایی هاتنی جەنگی غەززە پلانەکانیان جێبەجێ بکەن.
سەرچاوەیەکی تورکی به‌ رۆژنامەی الشرق الاوسط-ی وتوە، ""بەشێکی پلانەکەی ئەنقەرە لە پاش گۆڕانکارییەکانی دوای جەنگی غەززە، نیازی سفرکردنەوەی کێشە ئەمنییەکانە لە ناوچەکە، ئەو نیازە عێراقیش دەگرێتەوە"".
پەیوەندی برایەتی نێوان گەریلاکانی پەکەکە کە لە شەنگال جێگیرن
لەبەرئەوەی تاران دەکەوێتە ئەو نەخشەیەوە، ناوی حەشدی شەعبی بە ناوی پەکەکەوە بەستراوەتەوە، بۆیە پەیوەندی برایەتی نێوان گەریلاکانی پەکەکە کە لە شەنگال جێگیرن و گروپە چەکدارە شیعەکان لەوانەیە بەربەست بۆ پلانەکانی تورکیا دروستبکەن.
بەڵام پێشتر هاکان فیدان، وەزیری دەرەوەی تورکیا لە چاوپێکەوتنی لەگەڵ ئێستگەی (سی ئێن ئێن تورک) ئاشکرای کرد، ""لەبارەی شەنگالەوە لەگەڵ دامەزراوەیەکی فەرمی کە لەلایەن دەوڵەتی عێراقەوە پارەدار دەکرێت، رێککەوتوین"".
تورکیا بەنیازی فڕێدانی قورساییەکی سیاسی و سەربازی گەورەیە لە عێراق
ئەوەش ئاماژەیەکە بۆ ئەوەی تورکیا، لەمجارەدا بەنیازی فڕێدانی قورساییەکی سیاسی و سەربازی گەورەیە لە عێراق، پەیوەندی گشتگیریشی بۆ وەرگرتوە، چونکە ئەو پلانانە نیگەرانی لەسەر ئاستی سنوری باشوری وڵاتەکەی دروست دەکات، هەروەها هەڕەشە لەسەر هەژمونی پەکەکە لە شەنگال دروستدەکات.
بەوتەی سەرچاوە عێراقییەکان، ئەم جوڵە گشتگیرانەی تورکیا، بەشێکە لە ئامادەکارییە هەرێمییەکان بۆ رێکخستنەوەی دۆخی رۆژهەڵاتی ناوەڕاست لە دوای کۆتاییهاتنی جەنگی غەززە، چونکە ناوچەکە پێویستە لە نیگەرانییە ئەمنییەکان دوربخرێتەوە.

چی رویدا؟
لە رۆژی 13ی مانگی (ئازار/3)ی 2024، هاکان فیدان، وەزیری دەرەوەی تورکیا و فوئاد حسێن، وەزیری دەرەوەی عێراق لە بەغدا کۆبونەوە، هەر لەو کۆبونەوەیە چەند بەرپرسێکی ئەمنی لە ناویاندا فالح فەیاز، سەرۆکی دەستەی حەشدی شەعبی و قاسم ئەعرەجی، راوێژکاری ئاسایشی نیشتمانی عێراقیش ئامادەبون.
تورکیا بە دانپێدانانی عێراق دژی پەکەکە ئاهەنگی گێڕا
لە دوای کۆبونەوەکە راگەیەنراوێک بڵاوکرایەوە کە تیایدا هاتوە، ""بونی پەکەکە لە خاکی عێراق پێشێلکارییە لە دەستوری عێراق، تورکیاش بەو دانپێدانانە ئاهەنگی گێڕا و بنکە سەربازییەکانی بە قوڵایی 40 کیلۆمەتر دەهێنرێنە پێشەوە"".
کاتژمێری سفری تورکیا
بەگوێرەی چەند سەرچاوەیەکی بەغدا و هەرێمی کوردستان، ماوەی چەند ساڵێکە تورکیا گوێ لە رەخنەی دامەزراوە عێراقییەکان دەگرێت لەبارەی کێشە درێژخایەنەکانی لەگەڵ پەکەکە، هەروەها گوێبیستی چەند پرسیارێک بوە لەبارەی، ""چی رێگری لە تورکیا دەکات کە خۆی لەو سەرئێشەیە رزگار بکات؟"".
ئێران ئەو پلانانەی قبوڵە کە پەیوەستە بە دۆخی ناوچەکە و پەکەکە
پێش ئەوەی وەزیری دەرەوەی تورکیا بێتە بەغدا، عێراق لە دەقی پلانەکانی تورکیا ئاگادارکرایەوە، بەوتەی سەرچاوەکانی عێراقیش، ""ئێران ئەو پلانانەی قبوڵە کە پەیوەستە بە دۆخی ناوچەکە و پەکەکە""، واته هەمو ئامادەکارییەک کراوە، تەنها کاتژمێری سفر نەبێت، تا ئێستا نازانرێت بۆچی ئێران رازیبوە بە بەرەنگاربونەوەی پەکەکە لە عێراق، سەرەڕای ئەوەی گروپە چەکدارەکانی لە ساڵی 2016 چالاکی هاوبەشیان لەگەڵ ئەو هێزە کوردییە هەبوە.
سەرچاوە عێراقییەکان ئەوەشیان ئاشکرا کردوە، رێککەوتنی جێبەجێکردنی ئەو پلانانە، نێوەندگیری تورکیا بۆ هێمنکردنەوەی ئاڵۆزییەکانی تاران و واشنتن لەخۆدەگرێت، ئەوەش لە پێناو گرەنتیکردنی رۆڵی گەورەی بازرگانی ئێران لە ناوچەکە، هەروەها بۆ هاوکاریکردنی عێراق لە تێپەڕاندنی چەند قەیرانێک، لە ناویاندا هەناردەی نەوت.

تورکیا رۆژێک لە دوای غەززە
ئامادەکاری گشتگیرکراوە، کە پێشبینی دەکرێت دوای کۆتاییهاتنی جەنگی غەززە جێبەجێ بکرێت، بەرپرسێکی تورکیاش لەو بارەیەوە دەڵێت، وەزارەتەکانی بەرگری و دەرەوەی تورکیا پێنج مانگ لەمەوبەر ئەو پلانانەی ئامادەکردوە.
 جەنگی غەززە گۆڕانکاری بە دوای خۆیدا دەهێنێت
لەلایەکی دیکەوە ئەسیل نوجەیفی، سیاسەتمەداری عێراقی رایگەیاند، ""هەمو وڵاتانی ناوچەکە دەزانن کە جەنگی غەززە گۆڕانکاری بە دوای خۆیدا دەهێنێت، گەورە وڵاتانی ئەو ناوچەیەش پلانی ستراتیژیان بۆ گۆڕانکاری ئامادەکردوە"".
دوای مانگی رەمەزان ئەردۆگان سەردانی بەغدا دەکات
بڕیارە لە دوای مانگی رەمەزان، رەجەب تەیب ئەردۆگان، سەرۆک کۆماری تورکیا، سەردانی بەغدا بکات، بۆ واژۆکردنی گرێبەستێک لەبارەی ئەنجامدانی ئۆپراسیۆنە سەربازییەکانی، لەکاتی گەڕانەوەشی بەوتەی سەرچاوە تورکییەکان، کاتژمێری سفر نزیک دەبێتەوە.
تورکیا هەوڵی لەناوبردنی چالاکی پەکەکە لە سلێمانی دەدات
سەرچاوەیەکی هەرێمی کوردستان باس لەوەدەکات، ""تورکیا هەوڵی لەناوبردنی چالاکی پەکەکە لە سلێمانی دەدات، ئەویش لە رێگەی داڕشتنەوەی پەیوەندییەکی نوێ لەگەڵ بافڵ جەلال تاڵەبانی سەرۆکی یەکێتی، هەروەها چارەسەرکردنی ناکۆکییەکانی لەگەڵ پارتی دیموکراتی کوردستان"".
قورسە سەرکردایەتی یەکێتی ببنە لایەنێکی رێککەوتنی گۆڕانکاری ناوچەکە
قورسە سەرکردایەتی یەکێتی، خۆیان بکەن بە لایەنێکی رێککەوتنی گۆڕانکاری ناوچەکە، بەڵام لە کۆتاییدا جێبەجێکردنی ئەو پلانە پێویستی بە دەسەڵاتەکانی هەرێمی کوردستانیش دەبێت.
دیمەنەکانی شەنگال ئاڵۆزییان زۆرە 
لەوانەیە بە نێوەندگیری ئێران، دانوستانی یەکێتی لەگەڵ تورکیا سەربگرێت، بەڵام دیمەنەکانی شەنگال ئاڵۆزییان زۆرە و لە کۆتاییدا لەلایەن حەشدی شەعبیەوە کۆنتڕۆڵ دەکرێت.
پێشبینیش دەکرێت گۆڕەپانی سەرەتای ئۆپراسیۆنەکانی تورکیا دوربێت لە شەنگالەوە
کاریگەری گروپە چەکدارە شیعەکان بەسەر شەنگالەوە کەمدەبێتەوە، پێشبینیش دەکرێت گۆڕەپانی سەرەتای ئۆپراسیۆنەکانی تورکیا دوربێت لە شەنگالەوە، لەو شارەی دەکەوێتە سنوری نێوان تورکیا و سوریا، چەندین گروپی چەکداری بونیان هەیە، تەنانەت سوپای عێراقیش هاوشێوەی ئەو گروپانە مامەڵە دەکات.
شەنگالی ئێستا لە بەیروتی سەردەمی شەڕی ناوخۆی لوبنان دەچێت، ماوەی چەند ساڵێکە هاوپەیمانییەک لە نێوان حەشدی شەعبی و پەکەکە راگەیەنراوە و لە سەرجەمی جەنگی داعشیش ئەو هاوپەیمانێتییەیان ناونرا ""برای خوێنی"".
بەربەستی تورکی و لکێنەری ئێرانی
لێرەدا پرسیارێکی دیکە هەیە، چۆن حەشدی شەعبی بەرەنگاری پەکەکە دەبێتەوە؟
نوری مالیکی، سەرۆکی هاوپەیمانی دەوڵەتی یاسا لە چاوپێکەوتنێکی تەلەفزیۆنیدا رایگەیاند، ""گرنگە بەرەنگاری پەکەکە ببینەوە، چونکە هاوڵاتیانی شەنگال نیگەران دەکەن، بەڵام بە دیاریکراوی نازانم چۆن تورکیا ئەو هەماهەنگییە پەیدا دەکات بۆ بەرەنگاربونەوەی ئەو هێزە کوردییە"".
گلۆپی سەوزی ئێران یەکلاکەرەوە نییە
لەلایەکی دیکەوە سیاستەمدارێکی شیعە باس لەوەدەکات، گلۆپی سەوزی ئێران یەکلاکەرەوە نییە، تاران رێککەوتنێکی نوێی تورکیای لەبەردەستدایە، بەڵام چەکێکی بەتاڵ ناداتە ئەنقەرە، هەروەها سەرکێشی بە هەژمونی چەکداری خۆیەوە ناکات لە عێراق، ئێران چاودێری دەکات، لەوانەیە لەگەڵ پێشهاتەکان هەموشتیك بگۆرێت.",https://www.xendan.org/detailnews/178527
32,"چۆن هێرشكرایه‌ سه‌ر مامۆستایان؛ ""بەگیرفانی بەتاڵەوە وەستابوم، بە کلکە دەمانچە وەڵامیان دامەوە""","خه‌ندان-

سه‌دان مامۆستا و فه‌رمانبه‌ر بۆ داواكردنی موچه‌كانیان له‌ شه‌قامی 60 مه‌تری سلێمانی (نزیك پاركی مه‌لیك مه‌حمود) گردبونه‌وه‌، پلانیان وابو به‌ڕێبكه‌ون بۆ ده‌باشان كه‌ ئێستا شوێنی مانه‌وه‌ی بافڵ تاڵه‌بانی، سه‌رۆكی یه‌كێتییه‌، به‌ڵام هێزه‌ ئه‌منییه‌كان كۆتاییان به‌ گردبونه‌وه‌كه‌ هێنا، یه‌كێك له‌ مامۆستاكان ده‌ڵێت، ""چەند کارمەندێکی هێزە ئەمنییەکان، کە هەندێکیان جلوبەرگری مەدەنییان لەبەربو، بە شەق و کلکە دەمانچە هێرشیان کردە سەرم""، ته‌نانه‌ت هه‌ر له‌وێشدا مۆبایل و پێداویستی روماڵ لە رۆژنامەنوسان سەندرا لەنێویاندا په‌یامنێری خه‌ندان.

گردبونه‌وه‌ی مامۆستایان و فه‌رمانبه‌رانی ناڕازیی له‌ رۆژی دوشه‌ممه‌ (25ی 3ی 2024) له‌كاتێكدایه‌ كه‌ موچه‌خۆران له‌ هه‌رێمی كوردستان له‌ماوه‌ی شه‌ش مانگی رابردودا ته‌نها یه‌ك موچه‌یان وه‌رگرتوه‌، ئه‌وان داوا ده‌كه‌ن بڕیاری دادگای فیدڕاڵی بۆ ""ته‌وتین"" و پێدانی شایسته‌ داراییه‌كانیان مانگانه‌ له‌واده‌ی خۆیدا جێبه‌جێ بكرێت، هه‌روه‌ها پلانیان هه‌بو دوای ئه‌وه‌ی ده‌چنه‌ ده‌باشان داوا له‌ سه‌رۆكی یه‌كێتی بكه‌ن كه‌ پڕۆژه‌ی ""هه‌ژماری من""ی حكومه‌تی هه‌رێم رابگیردرێت و كار به‌ بڕیاری دادگای فیدڕاڵی بكرێت.
وه‌ڵامی داواكردنی مافه‌كانی مامۆستایان به‌ ""تێهه‌ڵدان درایه‌وه‌""

مامۆستا دارا سابیر یه‌كێكه‌ له‌و مامۆستایانه‌ی كه‌ رۆژی دوشه‌ممه‌ به‌شداری خۆپیشاندانه‌كه‌ی سلێمانی كردوه‌، ئه‌و له‌ قوتابخانه‌یه‌كی گه‌ڕه‌كی سه‌رچناری شاره‌كه‌ ساڵانێكه‌ وانه‌ به‌ منداڵان ده‌ڵێته‌وه‌، به‌ڵام وه‌ك خۆی ده‌ڵێت، وه‌ڵامی داواكردنی مافه‌كانی به‌ ""تێهه‌ڵدان دراوه‌ته‌وه‌"".

مامۆستا دارا له‌ لێدوانێكدا به‌ خه‌ندان-ی وت، ""وەکو مامۆستایەکی ئاسایی بەشداریم لە خۆپیشاندانی ئەمجارەی فەرمانبەرانی ناڕازی لە ناوچەی دەباشانی شاری سلێمانی کرد، ئامانجمان لە شوێنی خۆپیشاندانەکەمان ئەوەبوە کە دەنگی ناڕەزاییمان بگەیەنن بە حزبێکی دیاریکراو"".
 
بە شەق و کلکە دەمانچە هێرشیانکردە سەرم 

ئه‌و مامۆستایه‌ ده‌گێڕێته‌وه‌ كه‌ ""کارمەندێکی هێزە ئەمنییەکان وشە و هەڵوێستی نەشیاو بەرامبەر بە هاوپیشە و هاوڕێیەکی من نواند، منیش تەنها داوام لە کارمەندی هێزە ئەمنییەکە کردوە کە ئاگاداری وشە و هەڵوێستەکانی بێت""، به‌ڵام له‌وه‌ڵامدا ""چەند کارمەندێکی هێزە ئەمنییەکان، کە هەندێکیان جلوبەرگری مەدەنییان لەبەربو، بە شەق و کلکە دەمانچە هێرشیانکردە سەرم و بردیانمه‌ ناو ئۆتۆمبێلێکی تایبەت بەدەزگا ئەمنییەکان"".
رەوانەی فەرمانگەی تایبەت بە دەزگای ئەمنیان کردم، مۆبایل و ناسنەمەکەیان لێوەرگرتم

مامۆستا دارا ته‌نها نه‌بوه‌ كاتێك هێزه‌ ئه‌منییه‌كان له‌ خۆپیشاندانه‌كه‌دا ده‌ستگیری كردوه‌، به‌ڵكو ده‌یان مامۆستا ده‌ستگیركراون و دواتریش براونه‌ته‌ به‌ڕێوه‌به‌رایه‌تی ئاسایش و دوای هه‌ندێك پرسیار و رێكاری یاسایی ئازادكراون، مامۆستا دارا ده‌ڵێت، ""رەوانەی فەرمانگەی تایبەت بە دەزگای ئەمنی شاری سلێمانییان کردم و لەوێ مۆبایل و ناسنەمەکەیان لێوەرگرتم، دواتر چەند پرسیارێکیان كرد و زانیاری تایبەتیان لێوەرگرتم"". 
هێزه‌ ئه‌منییه‌كان رێگریان له‌ تیمی رۆژنامه‌نوسان كردوه‌، له‌نێویاندا په‌یامنێری خه‌ندان

هێزه‌ ئه‌منییه‌كانی شاری سلێمانی كه‌ به‌ سه‌دان كه‌سیان له‌ ده‌وروبه‌ری خۆپیشاندانه‌كه‌ به‌ جلی فه‌رمی و مه‌ده‌نییه‌وه‌ بڵاوه‌یانپێكرابو، ته‌نها هه‌وڵی بڵاوه‌پێكردنی خۆپیشانده‌رانیان نه‌داوه‌، به‌ڵكو رێگریان له‌ تیمی رۆژنامه‌نوسان كردوه‌، له‌نێویاندا شه‌هێن وه‌هاب، په‌یامنێری خه‌ندان له‌ سلێمانی كه‌ یه‌كێك بو له‌و رۆژنامه‌نوسانه‌ی مۆبایله‌ تایبه‌ته‌كه‌ی لێوه‌رگیراوه‌ و بۆ ماوه‌ی چه‌ند كاتژمێرێك لای هێزه‌كانی ئاسایشی سلێمانی بوه‌ و دوای هه‌وڵدان مۆبایله‌كه‌یان پێداوه‌ته‌وه‌.
په‌یامنێری خه‌ندان: ئه‌وكاته‌ی مۆبایله‌كه‌م لێوه‌رگیرا، سه‌رقاڵی وه‌رگرتنی لێدوان بوم

شه‌هێن وه‌هاب، په‌یامنێری خه‌ندان ده‌ڵێت، ""ئه‌وكاته‌ی مۆبایله‌كه‌م لێوه‌رگیرا، له‌گه‌ڵ یه‌كێك له‌ مامۆستاكاندا سه‌رقاڵی وه‌رگرتنی لێدوان بوم بۆ ئه‌وه‌ی راسته‌وخۆ له‌ رێگه‌ی ته‌له‌فۆنه‌وه‌ به‌ ده‌نگ بیگوازینه‌وه‌ بۆ ژوری هه‌واڵی خه‌ندان، به‌ڵام له‌ناكاو كارمه‌ندێكی هێزه‌ ئه‌منییه‌كان مۆبایله‌كه‌ی له‌ده‌ست وه‌رگرتین و رۆیشت، ته‌نانه‌ت هه‌ر له‌و شوێنه‌دا چه‌ند مۆبایلێكی دیكه‌شی له‌ هاوڵاتیان سه‌ند و رۆیشت"".
هەڵوێستی ئەو هێزە ئەمنییانە بەرامبەر بە مامۆستایان هەڵەبو

مامۆستا دارا له‌ درێژه‌ی لێدوانه‌كه‌یدا بۆ خه‌ندان نیگه‌رانی له‌ مامه‌ڵه‌ی هێزه‌ ئه‌منییه‌كان ده‌رده‌بڕێت و ده‌ڵێت، ""هەڵوێستی ئەو هێزە ئەمنییانە بەرامبەر بە مامۆستایان هەڵەبو، خۆپیشاندانەکانی ئێمە هیچ ئاڵۆزیی و گێرەشێوێنی تیانییە تا بەو شێوەیە وەڵاممان بدەنەوە، چونکە ئێمە تەنها بە پێنوسێك و گیرفانێکی بەتاڵەوە وەستابوین"".
 
""ئه‌وه‌ی رویدا له‌ چه‌ند مانگی رابردودا هاوشێوه‌ی نه‌بوه‌""

سه‌ره‌ڕای ئه‌وه‌ی له‌ وه‌رزی خوێندنی 2023 - 2024 مامۆستایان و فه‌رمانبه‌رانی ناڕازیی زیاتر له‌ پێنج مانگ بایكۆت هۆڵه‌كانی خوێندنیان كرد و هه‌فتانه‌ خۆپیشاندانیان ئه‌نجامده‌دا، به‌ڵام هیچكات له‌لایه‌ن هێزه‌ ئه‌منییه‌كانی سلێمانییه‌وه‌ ئازارنه‌دراون، هاوكات ئه‌وانیش پلانی چونه‌به‌رده‌م باره‌گای حزب و به‌رپرسانیان دانه‌ناوه‌، به‌ڵكو هه‌میشه‌ ده‌چونه‌ به‌رده‌م به‌ڕێوه‌به‌رایه‌تییه‌كانی په‌روه‌رده‌ و دادگای سلێمانی و داوای مافه‌كانیان ده‌كرد. 
ئەو مامۆستایانەی لەلایەن دەزگای ئاسایشیەوە بانگهێشتکرابون

سەرچاوەیەک لە دەزگای ئاسایشی هەرێمی کوردستان بە خەندان-ی وت، ئەو مامۆستایانەی لەلایەن دەزگای ئاسایشیەوە بانگهێشتکرابون بۆ پرسیارکردن سەرجەمیان ئازادکراون و هیچ مامۆستایەک لە بەڕێوەبەرایەتییەکانی ئاسایش نەماوەتەوە.
هیچ مامۆستایەک ئازار نەدراوە و سەرجەم ئەو دەنگۆیانە رەتدەکەینەوە

ئه‌و به‌رپرسه‌ی دەزگای ئاسایشی هەرێم رونیشیكرده‌وه‌، ""هیچ مامۆستایەک ئازار نەدراوە و سەرجەم ئەو دەنگۆیانە رەتدەکەینەوە کە ئاماژە بە ئەشکەنجەدانی مامۆستایان دەدەن، هیچ کەلوپەلێکی مامۆستایانیش دەستی بەسەردا نەگیراوە"".
مامۆستایان له‌لایه‌ن هێزە ئەمنیەکانەوە ڕوبەڕوی توندوتیژی بونەوە

دەستەی مافی مرۆڤی کوردستان كه‌ (دامەزراوەیەکی حکومییە)، له‌ راگه‌یه‌ندراوێكدا ده‌ڵێت، چاودێری روداوه‌كانی رۆژی دوشه‌ممه‌ (25ی ئازاری 2024)ی سلێمانی كردوه‌ و ""ژمارەیەک مامۆستا لەشاری سلێمانی خۆپیشاندانیان ئەنجامداوه‌ بۆ مەبەستی داواکردنی موچەو بەرامبەر خراپی ژیانیان، لەلایەن هێزە ئەمنیەکانەوە ڕوبەڕوی توندوتیژی بونەوەو ژمارەیەک لەو مامۆستایانەش لەلایەن ئەو هێزانەوە دەستگیرکران"".
 

دەستەكه‌ هێرشكردنه‌ سه‌ر رۆژنامه‌نوسان و كه‌ناڵه‌كه‌یان راگه‌یاندن، له‌ نێویاندا تیمی مه‌یدانی ده‌زگای میدیایی خه‌ندان پشتڕاستده‌كاته‌وه‌ و ده‌ڵێت، ""لەناو خۆپیشاندەران ژمارەیەک لەدەزگاکانی ڕاگەیاندنیش ڕوبەڕوی توندوتیژی بونەوە و دەست بەسەر کەل و پەلە ڕۆژنامەوانیەکانیان داگیراوه‌"".
كە فەرمان هات هیچ گرەنتیەك نییە رەفتاری هێزی ئەمنی لە دانبەخۆداگرتنەوە بگۆڕێت بۆ زەبرزونگ
لایخۆیه‌وه‌ سەنتەری میترۆ بۆ داكۆكی له‌مافی رۆژنامه‌نوسان لە راگەیەنراوێکدا بڵاویکردەوە، سەرکۆنەی دەستگیركردن و رێگری لە رۆژنامەنوس و چالاكوانی خۆپیشاندانەكانی سلێمانی ده‌كات، ده‌شڵێت، ""رەفتاری هێزە ئەمنییەكانی سلێمانی بەرامبەر بە خۆپیشاندەران و تیمەكانی راگەیاندن سەلماندنی كە فەرمان هات هیچ گرەنتیەك نییە رەفتاری هێزی ئەمنی لە دانبەخۆداگرتنەوە بگۆڕێت بۆ زەبرزونگ"".",https://www.xendan.org/detailnews/178491
33,ئاسایشی هەرێم لەبارەی دەستگیرکردنی مامۆستایان رونکردەوە بۆ خەندان دەدات,"خه‌ندان-
سەرچاوەیەک لە دەزگای ئاسایشی هەرێم رایگەیاند، ئەو مامۆستایانەی ئەمڕۆ سەردانی ئاسایشیان کردوە تەنها چەند پرسیارێکیان لێکراوە و دەستگیرنەکراون، هیچ کەلوپەلێکی مامۆستایانیش دەستی بەسەردا نەگیراوە.
سەرچاوەیەک لە دەزگای ئاسایشی هەرێمی کوردستان بە خەندانی راگەیاند، ئەو مامۆستایانەی لەلایەن دەزگای ئاسایشیەوە بانگهێشتکرابون بۆ پرسیارکردن سەرجەمیان ئازادکراون و هیچ مامۆستایەک لە بەرێوەبەرایەتییەکانی ئاسایش نەماوەتەوە.
هیچ مامۆستایەک ئازار نەدراوە

ئاماژەی بەوەشکرد، هیچ مامۆستایەک ئازار نەدراوە و سەرجەم ئەو دەنگۆیانە رەتدەکەنەوە کە ئاماژە بە ئەشکەنجەدانی مامۆستایان دەدەن، هیچ کەلوپەلێکی مامۆستایانیش دەستی بەسەردا نەگیراوە.
دەیان مامۆستای لە حەوشەی دەزگاکە بەدی کردوە

نێردراوی خەندان، لە کاتی سەردانکردنی بۆ دەزگای ئاسایشی هەرێم، بۆ وەرگرتنەوەی مۆبایلەکەی کە لە کاتی روماڵی خۆپیشاندانەکان لێی وەرگیراوبو، دەیان مامۆستای لە حەوشەی دەزگاکە بەدی کردوە.
پێشتر دڵشاد میرانى، ئەندامی ئەنجومەنى مامۆستایانى ناڕازیی به‌ خه‌ندان-ی وت، لە کاتی خۆپیشاندانی ئەمڕۆی مامۆستایان هێز ئەمنییەکانی سلێمانی 21 مامۆستایان دەستگیرکردوە.
ئەمڕۆ دوشەممە، مامۆستایانی ناڕازی لە شاری سلێمانی و چەند ناوچەیەکی دیکە خۆپیشاندانیان ئەنجامدا و داوای جێبەجێکردنی بڕیارەکانی دادگای فیدڕاڵیان دەکرد بۆ دابەشکردنی موچە.",https://www.xendan.org/detailnews/178481
34,دەستەی مافی مرۆڤ: سەرکۆنەی هەر توندوتیژییەک دەکەین کە بەرامبەر خۆپیشاندەران ئەنجام بدرێت,"خه‌ندان-
دەستەی مافی مرۆڤی کوردستان رایگەیاند، پاڵپشتی لە هەمو خۆپیشاندانێکی مەدەنی و یاسایی دەکەن، هەروەها ئیدانەی هەمو جۆرە توندوتیژییەک دەکەن کە بەرامبەر خۆپیشاندەران و رۆژنامەنوسیانی ئەمڕۆی شاری سلێمانی کراوە.
دەستەی مافی مرۆڤی کوردستان لە راگەیەنراوێکدا بڵاویکردەوە، دوای ئەوەی ڕۆژی دوشەممە، ژمارەیەک مامۆستا لەشاری سلێمانی خۆپیشاندانیان ئەنجامدا بۆ مەبەستی داوا کردنی موچەو بەرامبەر خراپی ژیانیان، لەلایەن هێزە ئەمنیەکانەوە ڕوبەڕوی توندوتیژی بونەوەو ژمارەیەک لەو مامۆستایانەش لەلایەن ئەو هێزانەوە دەستگیر کران.
لەناو خۆپیشاندەران ژمارەیەک لەدەزگاکانی ڕاگەیاندنیش ڕوبەڕوی توندوتیژی بونەوە
ئاماژە بەوەشکراوە، لەهەمان کاتیش لەناو خۆپیشاندەران ژمارەیەک لەدەزگاکانی ڕاگەیاندنیش ڕوبەڕوی توندوتیژی بونەوە و دەست بەسەر کەل و پەلە ڕۆژنامەوانیەکانیان داگیرا.
پاڵپشتی لەهەر خۆپیشاندان و گردبونەوەیەکی مەدەنی ویاسایی دور لەتوندوتیژی دەکەن

دەستەی ماف مرۆڤ ئەوەشی خستوەتەڕو، وێڕای ئەوەی پاڵپشتی لەهەر خۆپیشاندان و گردبونەوەیەکی مەدەنی ویاسایی دور لەتوندوتیژی دەکەن بۆ داواکردنی مافەکانیان، لەهەمان کاتدا ئیدانەی هەمو جۆرە توندوتیژیەک دەکەن کە بەرامبەریان کراوە و ئەو جۆرە هەڵسوکەوت و توندوتیژیانە دورن لە بنەماکانی مافی مرۆڤ و ڕێکارە یاساییەکان و ئازادی ڕادەربڕین.
هەرچی زوە سەرجەم دەستگیرکراوەکان ئازاد بکرێن

باسی لەوەشکردوە، لێرەوە داوا دەکەن هەرچی زوە سەرجەم دەستگیرکراوەکان ئازاد بکرێن و بگەڕێنەوە ناو کەس وکاری خۆیان، تا ئێستاش حاڵەتەکانی بەکارهێنانی توندوتیژی بەرامبەر خۆپیشاندەران و ڕۆژنامەنوسان لەلایەن دەزگا ئەمنیەکان بەردەوامە بەتایبەت لەکاتی خۆپیشاندانەکان، چەندان جاری تریش داوایان کردوە ناکرێ بەو شێوەیە مامەڵەو هەڵسوکەوت بکەن کە جگە لە نیگەرانی ناوخۆیی کە پێچەوانەی بنەماکانی دیموکراسیە.",https://www.xendan.org/detailnews/178487
35,سەنتەری میترۆ: نەرمونیانی هێزە ئەمنییەكان تا پردی دەباشان بڕ دەكات,"خه‌ندان-
سەنتەری میترۆ رایگەیاند، سەرکۆنەی دەستگیرکردن و رێگری لە رۆژنامەنوسان و چالاکوانانی خۆپیشاندانەکانی سلێمانی دەکەن، رەفتاری ئەمجارەی هێزە ئەمنییەکان جیاوازبو بەرامبەر بە چەند مانگێک لەمەوبەر.
سەنتەری میترۆ لە راگەیەنراوێکدا بڵاویکردەوە، سەرکۆنەی دەستگیركردن و رێگری لە رۆژنامەنوس و چالاكوانی خۆپیشاندانەكانی سلێمانی دەکەن، رەفتاری هێزە ئەمنییەكانی سلێمانی بەرامبەر بە خۆپیشاندەران و تیمەكانی راگەیاندن سەلماندنی كە فەرمان هات، هیچ گرەنتیەك نییە رەفتاری هێزی ئەمنی لە دانبەخۆداگرتنەوە بگۆڕێت بۆ زەبرزونگ.
رەفتاری ئەمڕۆی هێزە ئەمنییەكان جیاوازتربو لە رەفتار و هەڵوێستی چەند مانگی رابردویان

لە راگەیەنراوەکەی سەنتەری میترۆ ئاماژە بەوەشکراوە، ئەمڕۆ دوشەممە، جارێكی تر سەدان مامۆستای ناڕازی لە شاری سلێمانی نزیك پردی دەباشان، خۆپیشاندانیان رێكخست، بەڵام رەفتاری ئەمڕۆی هێزە ئەمنییەكان جیاوازتربو لە رەفتار و هەڵوێستی چەند مانگی رابردویان بەرامبەر بە ناڕەزایەتیی مامۆستایان.
هێزە ئەمنییەكان پەلاماری خۆپیشاندانی ئاشتیخوازانەی ئەو مامۆستایانەیان داوە

ئەوەشخراوەتەڕو، هێزە ئەمنییەكان پەلاماری خۆپیشاندانی ئاشتیخوازانەی ئەو مامۆستایانەیان داوە و چەند ئەندامێكی ئەنجومەنی مامۆستایانی ناڕازی بە ناوەكانی ( نەبەرد ئەحمەد، ئاری عزەدین، ئاسۆ محمد) كە ویستویانە لەكەلارەوە بێنە سلێمانی دەستگیركرد، چەند ئەندامێكی تریان لەناو خۆپیشاندانەكان دەسگیركراون.
سەنتەری میترۆ  سەرکۆنەی دەستگیركردن و رێگری لە رۆژنامەنوس و چالاكوانی خۆپیشاندانەكانی سلێمانی دەكات

سەنتەری میترۆ باسی لەوەشکردوە، سەنتەری میترۆ  ئیدانەی دەستگیركردن و رێگری لە رۆژنامەنوس و چالاكوانی خۆپیشاندانەكانی سلێمانی دەكات، هیچ گرەنتییەك نییە لەوەی رەفتاری هێزە ئەمنییەكان لەدانبەخۆدا گرتنەوە بگۆرێت بۆ سەركوتكردن.",https://www.xendan.org/detailnews/178484
36,د. به‌رهه‌م ساڵح بۆ پۆستێكی باڵای گرنگ له‌ ئاستی نێوده‌وڵه‌تیدا دەستنیشان دەکرێت,"خه‌ندان-

زانکۆی هارڤارد رایگه‌یاند، د. بەرهەم ساڵح، وەک هاوکاری باڵا لە زانکۆی هارڤارد، سەنتەری بێڵفەر بۆ زانست و کاروباری نێودەوڵەتی و بەرنامەی رۆژهەڵاتی ناوەڕاست لە کەنەدی سکوڵ دەسنیشاندەکرێت.

زانکۆی هارڤارد له‌ راگه‌یه‌ندراوێكدا كه‌ وێنه‌یه‌كی بۆ خه‌ندان نێردراوه‌، باسی له‌وه‌كردوه‌، ""سەنتەری بێڵفەر بۆ زانست و کاروباری نێودەوڵەتی لە زانکۆی هارڤارد کەنەدی سکوڵ بەشانازیەوە دەستنیشانکردنی د. بەرهەم ساڵح، سەرکردەی دیار و رێزلێگیراوی کوردستانی عێراق و سەرۆکی پێشوی کۆماری عێراق، وەک هاوکاری باڵا رادەگەیەنێت"".
زانکۆی هارڤارد: د. به‌رهه‌م ساڵح تێگەیشتنێکی قوڵ و ئەزمونێکی دەوڵەمەند دەهێنێت

ئاماژه‌ی به‌وه‌شكردوه‌، د. به‌رهه‌م ساڵح باکگراوندی بەرفراوانی لەبواری ئەکادیمیا و خزمەتی گشتیدا، تێگەیشتنێکی قوڵ و ئەزمونێکی دەوڵەمەند دەهێنێت بۆ سێنتەری بێڵفەر بۆ بەرەوپێشبردنی زانیاری پەیوەندیدار بەسیاسەت لەبارەی گرنگترین ئاڵنگاریەکانی ئاسایشی نێودەوڵەتی"". 
 
له‌ راگه‌یه‌ندراوه‌كه‌دا هاتوه‌،  د. به‌رهه‌م ساڵح بە تێگەیشتنی قوڵ و شارەزاییەکەی رۆڵی بەرچاوی دەبێت لە کۆمەڵگەی فێرخوازان و سەرکردەی خاوەن ئەزمون لە بەرنامەی رۆژهەڵاتی ناوەڕاست و سەنتەری بێڵفەر بۆ ئەنجامدانی تویژینەوە و فێرکاری لەسەر ناوچەکە و جیهان. 
د. بەرهەم ساڵح دو دەیە وەکو یەکێک لە گرنگترین کەسایەتیەکان خزمه‌تده‌كات

د. بەرهەم ساڵح بۆ ماوەی دو دەیە وەکو یەکێک لە گرنگترین کەسایەتیەکان لە عێراق و رۆژهەڵاتی ناوەراست خزمەتی کردوە، ئەو هەشتەمین سەرۆکی کۆماری عێراق بوە لە 2018 بۆ 2022، دوابەدوای پۆستەکانی دیكه‌ی وەکو سەرۆک وەزیرانی هەرێمی کوردستان لە (2009-2012) و جێگری سەرۆک وەزیرانی عێراق لە (2004 و 2005-2009)، لەگەڵ چەندین پۆستی دیكه‌دا.

زانکۆی هارڤارد ده‌ڵێت، ""تێگەیشتنی قوڵی لە ئاسایش، بەڕێوەبردن و گەشەپێدانی ئابوری لە هەردو ئاستی هەرێمی کوردستان و دەوڵەتی فیدڕاڵی بەشێوەیەکی کاریگەر دەبێتە مایەی دەوڵەمەندکردنی فرەبابەتی و توێژینەوە و فێرکاری و پڕۆگرامسازی سێنتەری بێڵفەر"".
بەڕێوەبەری سێنتەری بێڵفەر: د. بەرهەم ساڵح سەرکردەیەکی خاوەن بەهرە و بوێریەکی نائاساییە

پڕۆفیسۆر مێگان ئۆسولیڤان، بەڕێوەبەری سێنتەری بێڵفەر له‌وباره‌یه‌وه‌ دەڵێت، ""د. بەرهەم ساڵح سەرکردەیەکی خاوەن بەهرەو تێڕوانین و بوێریەکی نائاساییە، لە چەندین ڕۆڵی جیاوازدا، بەدۆخی قورس و مەترسیداردا تێپەڕیوە ، ئەو بەو هەمو ئەزمونانە و ئەو وانانەی کە لێیانەوە فێربوە بۆ ئێمەی دەهێنێت لە سێنتەری  بێڵفەر، ئەم تێگەیشتنە قوڵانەی ئەو یارمەتیمان دەدات بۆ باشتر تێگەیشتن لە سروشتی سەرکردایەتی، روداوەکانی عێراق و ناوچەکە بەگشتی و ڕوداوەکانی پەیوەست بە پەرەسەندنی ڕۆڵی 'هێزەکانی ڕۆژھەڵاتی ناوەڕاست' لە جیهانی ئەمڕۆدا"". 
""دکتۆر بەرهەم خۆشەویستی بۆ خوێندن و بەرزنرخاندن بۆ خوێندنی باڵا لەگەڵ خۆیدا دەهێنێت""

بەڕێوەبەری سەنتەرەکە باس له‌وه‌شده‌كات، ""دکتۆر بەرهەم هەروەها خۆشەویستی بۆ خوێندن و بەرزنرخاندن بۆ خوێندنی باڵا لەگەڵ خۆیدا دەهێنێت بۆ هارڤارد، هەروەک لەدامەزراندنی زانکۆی ئەمریکی عێراق لە سلێمانیدا دەردەکەوێت، ئێمە زۆر بەپەرۆشین کە لەگەڵمان وەک هاوکاری باڵا لە زانکۆی هارڤارد کاربکات و بەتامەزرۆیەوە چاوەڕوانی بەشداری زۆر و فرەچەشنی ئەوین"".
پڕفیسۆر تاریق مەسعود: د. بەرهەم ساڵح ئەزمونێکی بەنرخ دەهێنێت بۆ سەنتەری بێڵفەر

لایخۆیه‌وه‌ پڕۆفیسۆر تاریق مەسعود، لە دامەزراوەی فۆرد و پڕۆفیسۆری دیموکراسی و حومکڕانی و بەڕێوەبەری بەرنامەی رۆژهەڵاتی ناوەڕاست، دەڵێت، ""د. بەرهەم ساڵح ئەزمونێکی بەنرخ دەهێنێت بۆ سەنتەری بێڵفەر و بەرنامەی رۆژهەڵاتی ناوەڕاست، ئەزمون و لێزانی ئەو وەک سیاسەتمەدار بنیاتنەری دامەزراوە، تێڕوننێکی عەقلانی بۆ ناوچەکە، دەبێتە مایەی بە هێزکردنی کۆمەڵگەی ئەکادیمی و ڕۆشنبیریمان، هەمومان لە بەرنامەی رۆژهەڵاتی ناوەڕاست بەپەرۆشەوە چاوەڕوانین بۆ کارکردن لەگەڵ ئەودا بۆ  تێگەیشتنی ورد کە یارمەتیدەردەبن بۆ کردنی ناوچەکە بە هەرێمێکی ئاشتیخواز و گەشەکرد و  ئازاد"".
د. بەرهەم ساڵح شوێنپەنجەیەکی بەرچاوی بەجێهێشتوە لە خوێندنی باڵادا
د. بەرهەم ساڵح بە هەمان ئەندازە شوێنپەنجەیەکی بەرچاوی بەجێهێشتوە لە خوێندنی باڵادا، ئەو زانکۆی ئەمریکی له‌ عێراق سلێمانی (AUIS) لە 2007 دامەزراندوە و ئێستا وەکو سەرۆکی بۆردی ئەمیندارانی زانکۆکەیە، لەژێر سەرکردایەتی ئەودا زانکۆكه‌ وەکو یەکێک لەو دامەزراوە دەگمەنانە دەبینرێت لە رۆژهەڵاتی ناوەڕاستدا، کە تەرخانکراوە بۆ توێژینەوەی کراوە لە ژینگەیەکی فرەچەشندا بە ئامانجی راهێنانی خوێندکاران بۆ سەرکردایەتی لە بواری هونەرە لیبڕاڵەکاندا.

له‌ راگه‌یه‌ندراوه‌كه‌ی زانكۆی هارڤارددا هاتوه‌، ""هاوکاری د. بەرهەم ساڵح جەخت دەکاتەوە لەسەر پابەندبونی سەنتەری بێڵفەر بۆ هاندانی کۆمەڵگەیەکی فرەچەشن و لەخۆگرتوی خوێندکاران و شارەزایان و خۆتەرخانکردو بۆ چارەسەرکردنی کێشەکان كه‌ روبەڕوی رۆژهەڵاتی ناوەراست و جیهانی ئەمڕۆ دەبنەوە"".",https://www.xendan.org/detailnews/178412
37,فڕەنسا ڕەتیدەکاتەوە لە شەڕی غەززەدا چەکی بۆ ئیسرائیل دابینکردبێت,"خه‌ندان-

وەزیری بەرگری فڕەنسا ئەو تۆمەتانەی ڕەتکردەوە کە وڵاته‌كه‌ی پێكهاته‌ی ئه‌و چەکانه‌ی بۆ ئیسرائیل دابین کردبێت كه‌ سوپای ئیسرائیل لە شەڕی غەززەدا بەکاریهێناون.

ماڵپەڕی ""دیسكلوز"" و ""مارس ئه‌كتو"" بڵاویانکردەوە، کۆمپانیای یورولینكس کە بنکەکەی لە مارسیلیایە، پشتێنەی M27 و پارچە کانزایەکانی فرۆشتوە بە ئیسرائیل کە بۆ بەستنەوەی تفەنگی ئۆتۆماتیکی بە پشتێنەی تەقەمەنی بەکاردەهێنرێت، كه‌ ئەو جۆرە تەقەمەنییە ""ڕەنگە دژی خەڵکی سڤیل لە کەرتی غەززە بەکارهاتبێت"".

ڕاپۆرتی ئەو دو ماڵپه‌ڕه‌ لێکۆڵینەوەیە بە وێنەی ئەو پشتێنانە پاڵپشتی کراوە کە بە وتەی خۆیان لە 23ی (تشرینی یه‌كه‌م/10)ی 2023 گیراون، ئەوەش دوای چەند هەفتەیەک لە هێرشەکەی حەماس بۆ سەر ئیسرائیل لە 7ی تشرینی یه‌كه‌م کە بوەهۆی هەڵگیرسانی شەڕ، كه‌ تائێستاش به‌رده‌وامه‌.
مۆڵەتی هەناردەکردنی کۆمپانیای یۆرۆلینکس تەنها دوبارە هەناردەکردنەوە بۆ وڵاتانی سێیەم دەگرێتەوە

سێباستیان لۆکۆرنو، وەزیری هێزە چەکدارەکانی فڕەنسا لە پاریس بە ڕۆژنامەنوسانی ڕاگەیاند، مۆڵەتی هەناردەکردنی کۆمپانیای یۆرۆلینکس بۆ کۆمپانیای IMI Systems ی ئیسرائیلی ""تەنها دوبارە هەناردەکردنەوە بۆ وڵاتانی سێیەم دەگرێتەوە"" و بەکارهێنانی لەلایەن سوپای ئیسرائیلەوە نییە.
چەپەکان داوایان لە حكومه‌تی فڕەنسا کرد کە نمونەی کەنەدا پەیڕەو بکات

چەپەکان داوایان لە حكومه‌تی فڕەنسا کرد کە نمونەی کەنەدا پەیڕەو بکات و هەمو هەناردەکردنی چەک بۆ ئیسرائیل ڕابگرێت.
سەرۆکی پارتی چەپی ئۆپۆزسیۆن  هەناردەکردنی چەکی بە ""سکانداڵێکی گەورە"" وەسف کرد

ماتیڵد بانۆت، سەرۆکی پارتی چەپی ئۆپۆزسیۆنی فرانس پڕۆد لە دانیشتنێکی ئەم دواییەی پەرلەماندا هەناردەکردنی چەکی بە ""سکانداڵێکی گەورە"" وەسف کرد و وەزیری هێزە چەکدارەکانی فڕەنسای بە ""درۆزن"" تۆمەتبارکرد.

وەزیری بەرگریی ئەنجومەنی نیشتمانی مانگی ڕابردو بە لیژنەی بەرگری ئەنجومەنی نیشتمانی ڕاگەیاندبو، سیاسەتی فڕەنسا سەبارەت بەو چەکانەی کە بۆ ئیسرائیل تەرخانکراوە، ""بێ کەموکوڕییە"".

وەزیری هێزە چەکدارەکانی فڕەنسا جەختی لەوەکردەوە، کە لە 7ی (تشرینی یەکەم/10)ی 2023وە فەرمانی بە کارمەندانی دەوڵەت کردوە کە ""توندتر بن"" لە پشکنینی هەناردەکردنی چه‌ك بۆ ئیسرائیل.

بەوتەی وەزیری بەرگری فرەنسا، وڵاته‌كه‌ مۆڵەتی بۆ پێکهاتەکانی سیستەمی موشەکی ""قوبه‌ی ئاسن""ی ئیسرائیل دەرنەکردوە.",https://www.xendan.org/detailnews/178556
38,"بایدن، پوتن به‌ ""قه‌ساب"" وه‌سفده‌كات","خەندان-
جۆو بایدن سه‌رۆكی ویلایه‌ته‌ یه‌كگرتوه‌كانی ئه‌مریكا له‌كاتی قسه‌كردنی له‌گه‌ڵ ژماره‌یه‌ك ده‌نگده‌ر له‌ ویلایه‌تی كارۆلینای باكور، ڤلادمیر پوتن هاوتا ڕوسیه‌كه‌ی به‌ ""قه‌ساب"" وه‌سفكرد و رایگه‌یاند، باج له‌سه‌ر ده‌وڵه‌مه‌نده‌كان زیاد ده‌كه‌ن بۆئه‌وه‌ی ئۆكرانیا له‌ قه‌سابێكی وه‌ك پوتن بپارێزین.

وتاره‌كه‌ی بایدن له‌ چوارچێوه‌ی زیادكردنی باج له‌سه‌ر ده‌وڵه‌مه‌نده‌كان بو به‌ مه‌به‌ستی ته‌رخانكردنی هاوكاری بۆ ئۆكرانیا و رایگه‌یاند، ""بیهێنه‌ به‌رچاوت كه‌ ده‌توانین به‌م (داهاتی باجی زۆر له‌سه‌ر ده‌وڵه‌مه‌ندان) چی بكه‌ین، ده‌توانین زۆر شت بكه‌ین، له‌وانه‌ دواجار گرنگیدان به‌ پاراستنی ئۆكرانیا له‌ قه‌ساب پوتین"".
سه‌رۆكی ئه‌مریكا پێشتریش قسه‌ی نه‌شیاوی به‌كار هێناوه‌ له‌ كاتی قسه‌كردن له‌سه‌ر سه‌رۆكی روسیا

سه‌رۆكی ئه‌مریكا پێشتریش قسه‌ی نه‌شیاوی به‌كار هێناوه‌ له‌ كاتی قسه‌كردن له‌سه‌ر سه‌رۆكی روسیا، بۆ نمونه‌ بایدن فه‌زیحه‌یه‌كی دیپلۆماسی به‌دوای خۆیدا هێنا كاتێك سه‌رۆكی ڕوسیای به‌ ""بكوژ"" وه‌سفكرد.

له‌ مانگی (شوبات/2)ی ئه‌مساڵ ڤلادمیر پوتن له‌ لێدوانێكدا له‌سه‌ر قسه‌كانی بایدن كه‌ ئاراسته‌ی كرابو وتی، ""هیوای ته‌ندروستی باش بۆ بایدن ده‌خوازێت، هه‌ڵسه‌نگاندنی كه‌سانی دیكه‌ وه‌ك ئه‌وه‌ وایه‌ له‌ ئاوێنه‌دا سه‌یر بكه‌یت (هه‌مو ده‌فرێك به‌ ناوه‌ڕۆكه‌كه‌یه‌وه‌ ده‌رده‌چێت).",https://www.xendan.org/detailnews/178542
39,ئه‌مریكا سزای نوێی به‌سه‌ر ژماره‌یه‌ك كۆمپانیا و كه‌سایه‌تیدا سه‌پاند,"خەندان-

ویلایه‌ته‌ یه‌كگرتوه‌كانی ئه‌مریكا ئه‌مڕۆ سێشه‌ممه‌ سزای نوێی بۆ تۆڕێكی دارایی ده‌ركرد كه‌ پاڵپشتی له‌ سوپای پاسدارانی ئێران، ڕژێمی سوریا، حزبوڵای لوبنان و حوسییه‌كان له‌ یه‌مه‌ن ده‌كات.

وه‌زاره‌تی گه‌نجینه‌ی ئه‌مریكا له‌ راگه‌یه‌ندراوێكدا بڵاویكرده‌وه‌، گه‌مارۆكانی په‌یوه‌ست به‌ تۆڕی دارایی حوسییه‌كان و چالاكییه‌ نایاساییه‌كانی سوپای پاسدارانی ئێران، شه‌ش قه‌واره‌ و تاكێك و دو كه‌شتی له‌خۆده‌گرێت كه‌ به‌شدارییان له‌ ئاسانكاریی باركردندا كردوه‌ له‌ كاڵا و خزمه‌تگوزارییه‌ داراییه‌كان.ئه‌م ڕێوشوێنه‌ شه‌شه‌مین خولی سزاكانه‌ كه‌ تۆڕی ئاسانكاری دارایی حوسییه‌كان ده‌كاته‌ ئامانج
ئاماژه‌ی به‌وه‌شكردوه‌، ""ئه‌م ڕێوشوێنه‌ شه‌شه‌مین خولی سزاكانه‌ كه‌ تۆڕی ئاسانكاری دارایی حوسییه‌كان به‌سه‌رۆكایه‌تی سه‌عید جه‌مال ده‌كاته‌ ئامانج، كه‌ له‌ (كانونی دوه‌م/1)ی 2023ه‌وه‌ له‌لایه‌ن سوپای پاسدارانی ئێرانه‌وه‌ پاڵپشتی ده‌كرێت"".فه‌رمانگه‌ی كۆنترۆڵكردنی سه‌روه‌ت و سامانی بیانی سزای به‌سه‌ر 11 كه‌س و لایه‌ندا سه‌پاندوه‌
به‌پێی راگه‌یه‌ندراوێكی دیكه‌ی وه‌زاره‌تی گه‌نجینه‌ی ئه‌مریكا، فه‌رمانگه‌ی كۆنترۆڵكردنی سه‌روه‌ت و سامانی بیانی سزای به‌سه‌ر 11 كه‌س و لایه‌ندا سه‌پاندوه‌ كه‌ پشتگیری له‌ ڕژێمی به‌شار ئه‌سه‌د ده‌كه‌ن به‌ ئاسانكاری بۆ گواستنه‌وه‌ی دارایی نایاسایی و بازرگانیكردن به‌ مادده‌ هۆشبه‌ره‌كان.

وه‌زاره‌ته‌كه‌ باسی له‌وه‌كردوه‌، ""حكومه‌تی سوریا به‌رده‌وامه‌ له‌ به‌كارهێنانی چه‌ندین پلانی جۆراوجۆر بۆ خۆدزینه‌وه‌ له‌ سزاكان و درێژه‌دان به‌ هه‌ڵمه‌ته‌ سه‌ركوتگه‌رییه‌ درێژخایه‌نه‌كانی دژی هاوڵاتیانی خۆی، له‌وانه‌ش بازرگانیكردن به‌ مادده‌ی هۆشبه‌ره‌كان"".",https://www.xendan.org/detailnews/178541
40,باڵیۆزی ئێران لە بەغدا رێککەوتنێکی وڵاتەکەی لەگەڵ عێراق ئاشکرا دەکات,"خه‌ندان-
باڵیۆزی ئێران لە بەغدا رایگەیاند، رێککەوتنێک لە نێوان عێراق و ئێران هەیە بۆ هەناردەکردنی 40 بۆ 50 ملیۆن مەتر سێجا غاز، لە هاوینی ئەمساڵیش بە دڵنیاییەوە هەناردەی غازی ئێران بۆ عێراق زیاد دەکات.
محەمەد کازم ئالسادق باڵیۆزی ئێران لە بەغدا بە ئاژانسی هەواڵی عێراقی راگەیاند، ئێران پشتیوانی هەمیشەیی لە عێراق دەکات لە دۆسیەی وزە و پێشکەشکردنی خزمەتگوزارییەکان، جا لە رێگەی هەناردەکردنی غاز یاخود کارەبای راستەوخۆ بێت.
پرۆسەی تەکنیکی ساڵانەی ئەو بۆرییە غازانەی تەواوبوە کە بۆ هەناردەکردنی غاز بۆ عێراق بەکاردەهێنران

ئاماژەی بەوەشکرد، لەم دواییانەدا ئێران پرۆسەی تەکنیکی ساڵانەی ئەو بۆرییە غازانەی تەواوکرد کە بۆ هەناردەکردنی غاز بۆ عێراق بەکاردەهێنران، لەو ماوەیەشدا رێژەی هەناردەکردنی غاز کەمبوەوە و لەئێستاشدا ئاسایی بوەتەوە.
لە هاوینی ئەمساڵ هەناردەی غازی ئێران بۆ عێراق زیاد دەکات

ئەوەشی خستەڕو، رێکەوتنێک هەیە لە نێوان عێراق و ئێران بۆ هەناردەکردنی 40 بۆ 50 ملیۆن مەتر سێجا غاز بۆ بەرهەمهێنانی کارەبا، لە ئێستاشدا ئێران کار لەسەر ئەوە دەکات و دڵنیایی دەدەن لە هاوینی ئەمساڵ هەناردەی غازی ئێران بۆ عێراق زیاد دەکات.",https://www.xendan.org/detailnews/177037
41,نێچیرڤان بارزانی لەبارەی هەڵبژاردنەوە چەند داواکارییەک لە کۆمسیۆن دەکات,"خه‌ندان-
نێچیرڤان بارزانی سەرۆکی هەرێمی کوردستان داوا لە کۆمسیۆنی هەڵبژاردنەکانی عێراق دەکات، ژمارەی کورسییەکانی بازنەی پارێزگای هەڵەبجە زیاد بکرێت، هەروەها نوێنەری شارەزای تەکنەلۆژیای هەڵبژاردنی هەرێم لە ناوەندی تەکنیکی کۆمسیۆن بونیان هەبێت و دەسەڵاتی بەرێکردنی ئەرکەکانیان هەبێت.
نێجێرڤان بارزانی سەرۆکی هەرێمی کوردستان نوسراوێکی ئاڕاستەی کۆمسیۆنی هەڵبژاردنەکانی عێراق کردوە و تێیدا هاتوە، لە نزیکەوە چاوذیری ئامادەکارییەکانی کۆمسیۆن دەکەن، لە ئیدارەدانی پرۆسەی هەڵبژاردنی پەرلەمانی کوردستان، کە بڕیارە لە رۆژی 10ی مانگی (حوزەیران/6) بەرێوەبچێت.
گرفتی نەخوێندنەوەی پەنجەمۆری دەنگدەران نیگەرانیمان بۆ دروست دەکات

لە نوسراوەکەی نێچیرڤان بازرانی ئاماژە بەوەشکراوە، بونی گرفتی تەکنیکی لە نەخوێندنەوەی پەمجەمۆری هەزاران دەنگدەر کە 20٪ی دەنگدەران پێکدەهێنێت، هێشتا بەردەوامە، ئەوەش نیگەرانییەکی جدی بۆ زۆربەی دەنگدەران دروستکردوە، کە بەشدارییان لە هەڵبژاردنی پێشو کردوە و بەهۆی ئەو گرفتەوە لە مافە دەستورییەکانیان بێبەشکراون.
کورسییەکانی ناوچەی هەڵبژاردنی چوارەم (پارێزگای هەڵەبجە) زیادبکرێت

ئەوەشخراوەتەڕو، داوا دەکەن پێداچونەوە بە بڕیاری کۆمسیۆن بکرێتەوە لەبارەی دیاریکردنی کورسییەکانی ناوچەی هەڵبژاردنی چوارەم (پارێزگای هەڵەبجە) و زیادبکرێت، بۆ ئەوەی ژمارەی کورسییەکانی لەگەڵ ژمارەی دەنگدەرەکانی بگونجێت.
هەمو پرۆسەی هەڵبژاردن لە بارەگای دەستەی کۆمسیۆن لە هەرێمی کوردستان ئەنجامبدرێت

لە نوسراوەکەی سەرۆکی هەرێم ئەوەشهاتوە، هەمو پرۆسەی هەڵبژاردن لە بارەگای دەستەی کۆمسیۆن لە هەرێمی کوردستان ئەنجامبدرێت و بەش بەش نەکرێت، چونکە ئەم هەڵبژاردنە پەیوەندی بە هەرێمی کوردستانەوە هەیە، بۆ ئەوەی ئاسانکاری بۆ نوێنەری قەوارە سیاسییەکان لە بارەگای کۆمسیۆن بکرێت، جگەلەوەش گرنگە نوێنەرەکانی هەرێمی کوردستان کە پسپۆڕن لە بواری تەکنەلۆجیای هەڵبژاردن لە ناوەندی تەکنیکی کۆمسیۆن بونیان هەبێت و دەسەڵاتی پێویستیان بۆ ئەنجامدانی ئەرکەکان هەبێت لە هەمو قۆناغەکانی هەڵبژاردن.
ئەنجامە فەرمییەکان لە رۆژی دەنگدان بڵاوبکرێنەوە

باس لەوەشکراوە، چەند لایەنێکی سیاسی بەشداربوی هەڵبژاردنی پەرلەمانی کوردستان داوادەکەن، لە دوای راگەیاندنی ئەنجامە بەراییەکان راستەوخۆ ئەنجامی سەرجەم بنکەکانی دەنگدان لە ماڵپەڕی فەرمی کۆمسیۆنی هەڵبژاردنەکانی عێراق بڵاوبکرێتەوە، بۆ ئەوەی لایەنە سیاسییەکان بتوانن ئەنجامە بەراییەکان بەراورد بە ئەنجامە فەرمییەکان بکەن لە رۆژی دەنگدان.",https://www.xendan.org/detailnews/178113
